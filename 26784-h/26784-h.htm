<!DOCTYPE html PUBLIC "-//W3C//DTD HTML 4.01 Transitional//EN">
<HTML>
<HEAD>
<META HTTP-EQUIV="Content-Type" CONTENT="text/html; charset=UTF-8">
<META NAME="generator" CONTENT="NoteTab Light">
<TITLE>Ιφιγένεια η εν Αυλίδι</TITLE>
</HEAD>
<BODY>

<p>
</p>

<p>ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ</p>

<h2 style="margin-top: 3em">ΕΥΡΙΠΙΔΗΣ</h2>

<h2 style="margin-top: 3em">ΙΦΙΓΕΝΕΙΑ ΕΝ ΑΥΛΙΔΙ</h2>

<h3 style="margin-top: 3em">ΜΕΤΑΦΡΑΣΗ ΙΩΑΝ. ΦΡΑΓΚΙΑ</h3>

<p>
</p>

<p>
</p>

<p>
ΒΙΒΛΙΟΘΗΚΗ   ΦΕΞΗ ΑΡΧΑΙΩΝ   ΕΛΛΗΝΩΝ   ΣΥΓΓΡΑΦΕΩΝ</p>

<p>
ΕΥΡΙΠΙΔΟΥ</p>

<p>ΙΦΙΓΕΝΕΙΑ<BR>
Η ΕΝ ΑΥΛΙΔΙ</p>

<p>
<BR>
ΜΕΤΑΦΡΑΣΙΣ<BR>
ΙΩΑΝ. Γ. ΦΡΑΓΚΙΑ</p>

<p>ΕΝ ΑΘΗΝΑΙΣ</p>

<p>ΕΚΔΟΤΙΚΟΣ   ΟΙΚΟΣ   ΓΕΩΡΓΙΟΥ  ΦΕΞΗ<BR>
1911</p>

<h3 style="margin-top: 3em">Υ Π Ο θ Ε Σ I Σ</h3>

<p>
Του στρατού και του στόλου των Ελλήνων συναθροισθέντος παρά την<BR>
Αυλίδα εν τω πορθμώ του Ευρίπου, όπως εκείθεν ομού, υπό την<BR>
αρχιστρατηγίαν του Αγαμέμνονος, εκπλεύση κατά της Τροίας προς<BR>
εκδίκησιν της υπό του Πάριδος αρπαγής της Ελένης, νηνεμία διαρκής<BR>
παρεκώλυε τον απόπλουν αυτού. Τούτο εθεωρήθη ως ένδειξις<BR>
δυσμενείας των θεών, ο δε μάντις Κάλχας, εμπνευσθείς<BR>
εχρησμοδότησεν ότι τότε μόνον θα ηδύνατο να πλεύση ο στόλος και θα<BR>
εκυριεύετο το Ίλιον, εάν ο Αγαμέμνωνεθυσίαζε την θυγατέρα του<BR>
Ιφιγένειαν εις τον βωμόν της Αρτέμιδος, προστάτιδος θεάς της<BR>
Αυλίδος. Εκάλεσε τότε ο Αγαμέμνωντην σύζυγόν του Κληταιμνήστραν<BR>
να φέρη εκ Μυκηνών εις Αυλίδα την Ιφιγένειαν επί τη προφάσει ότι<BR>
εσκόπει να δώση αυτήν εις γάμον προς τον Αχιλλέα, πράγματι όμως<BR>
προτιθέμενος να υπακούση εις της θεάς την θέλησιν. Τούτο δε και<BR>
συνέβη αληθώς. Αλλά καθ’ ην στιγμήν επί παρουσία σύμπαντος του<BR>
ελληνικού στρατού, παρατεταγμένου περί τον βωμόν της Αρτέμιδος, η<BR>
μάχαιρα της θυσίας κατεφέρετο επί τον λαιμόν της παρθένου, η μεν<BR>
κόρη εξηφανίσθη, αντ’ αυτής δ’ έλαφος εφάνη ασπαίρουσα χαμαί και<BR>
ραίνουσα διά του αίματός της τον βωμόν της θεάς.</p>

<h3 style="margin-top: 3em">Π Ρ Ο Σ Ω Π Α</h3>

<p>
ΑΓΑΜΕΜΝΩΝ, βασιλεύς των Μυκηνών.<BR>
ΠΡΕΣΒΥΤΗΣ, δούλος αυτού.<BR>
ΧΟΡΟΣ γυναικών εκ Χαλκίδος.<BR>
ΜΕΝΕΛΑΟΣ, βασιλεύς της Σπάρτης.<BR>
ΚΛΥΤΑΙΜΝΗΣΤΡΑ, σύζυγος του Αγαμέμνονος.<BR>
ΙΦΙΓΕΝΕΙΑ, Θυγάτηρ του Αγαμέμνονος και της Κλυταιμνήστρας<BR>
ΑΧΙΛΛΕΥΣ, βασιλεύς της Φθίας.<BR>
ΕΙΣ ΑΓΓΕΛΟΣ.</p>

<p>
Η σκηνή εις το εν Αυλίδι στρατόπεδον και προ της σκηνής του<BR>
Αγαμέμνονος.</p>

<p>
ΕΥΡΙΠΙΔΟΥ<BR>
ΙΦΙΓΕΝΕΙΑ<BR>
Η ΕΝ ΑΥΛΙΔΙ</p>

<h3 style="margin-top: 3em">ΠΡΑΞΙΣ ΠΡΩΤΗ</h3>

<p><b>ΣΚΗΝΗ Α'.</b></p>

<p>ΑΓΑΜΕΜΝΩΝ και ΠΡΕΣΒΥΤΗΣ</p>

<p>
ΑΓΑΜΕΜΝΩΝ (προς τον εντός της σκηνής Πρεσβύτην)<BR>
Ελθέ, γέρον, εδώ προ της σκηνής.</p>

<p>ΠΡΕΣΒΥΤΗΣ<BR>
Έρχομαι. Τι νέον έχεις εις τον νουν σου, βασιλεύ ΑΓΑΜΕΜΝΩΝ;</p>

<p>ΑΓΑΜΕΜΝΩΝ<BR>
Θα έλθης γρήγορα ή όχι;</p>

<p>ΠΡΕΣΒΥΤΗΣ (εξερχόμενος)<BR>
Έρχομαι. Μη νομίσης ότι κοιμώμαι.  Ο ύπνος φεύγει• το γήρας μου<BR>
και οι οφθαλμοί μου βλέπουσι καλώς.</p>

<p>ΑΓΑΜΕΜΝΩΝ<BR>
Ποίον άραγε να ήναι το άστρον εκείνο ;</p>

<p>ΠΡΕΣΒΥΤΗΣ<BR>
Είναι ο Σείριος, όστις περά πλησίον της επταστέρου Πλειάδος, εις<BR>
το μέσον τουρανού.</p>

<p>ΑΓΑΜΕΜΝΩΝ<BR>
Ούτε πτηνών κελάδημα ούτε φλοίσβος της θαλάσσης ακούεται. Σιγή<BR>
τελείας νηνεμίας κατέχει τον Εύριπον.</p>

<p>ΠΡΕΣΒΥΤΗΣ<BR>
Και συ, βασιλεύ, διατί περιφέρεσαι έξω της σκηνής ; Η Αυλίς<BR>
κοιμάται και η φρουρά των τειχών δεν ήλλαξεν ακόμη. Ας εισέλθωμεν.</p>

<p>ΑΓΑΜΕΜΝΩΝ<BR>
Σε ζηλεύω, γέρον. Ζηλεύω πάντα, όστις διέρχεται ακίνδυνον τον βίον<BR>
άγνωστος και άδοξος. Πολύ ολιγώτερον όμως ζηλεύω τους ζώντας εν<BR>
μέσω αξιωμάτων και τιμών.</p>

<p>ΠΡΕΣΒΥΤΗΣ<BR>
Και όμως αυτά αποτελούν το κάλλος της ζωής.</p>

<p>ΑΓΑΜΕΜΝΩΝ<BR>
Ψευδές κάλλος! Γλυκείαι είναι τωόντι μακρόθεν αι τιμαί, αλλ' όταν<BR>
πλησιάσουν, τότε αισθανόμεθα πόσον είναι αλγειναί. Διότι άλλοτε<BR>
μεν η δυσμένεια των θεών, ματαιούσα τας ελπίδας μας, ανατρέπει την<BR>
ευτυχίαν ημών, άλλοτε δε καταστρέφουσιν αυτήν αι ποικίλαι και<BR>
δυσάρεστοι, γνώμαι των ανθρώπων.</p>

<p>ΠΡΕΣΒΥΤΗΣ<BR>
Δεν μοι φαίνονται ορθοί οι λόγοι ούτοι λεγόμενοι παρ’ ανδρός<BR>
υπερόχου, οποίος είσαι συ, ω βασιλεύ. Δεν σ' εγέννησε βεβαίως ο<BR>
Ατρεύς ίν' απολαύης πάντων των αγαθών του βίου. Και συ ακόμη<BR>
οφείλεις να χαίρης και να λυπήσαι ως πας άλλος, διότι και συ<BR>
εγεννήθης θνητός. Ό,τι θέλουν οι θεοί, αυτό και θα γίνη, είτε συ<BR>
το θέλεις είτε μη. Αλλά βλέπω ότι, ανάψας την λυχνίαν, γράφεις το<BR>
γράμμα αυτό, το οποίον εις τας χείρας σου κρατείς, και σβύνεις<BR>
πάλιν ό,τι έγραψας. Και αφού εσφράγισας το γράμμα, το<BR>
αποσφραγίζεις πάλιν. Και ρίπτεις δακρύων τον λύχνον χαμαί. Έχεις<BR>
αληθώς την όψιν παραφρονήσαντος ανθρώπου. Διατί πάσχεις ούτω ; Τι<BR>
σε στενοχωρεί τόσον, βασιλεύ ; Φανέρωσόν μοι την αλήθειαν. Θα την<BR>
εμπιστευθής εις άνθρωπον αγαθόν και πιστόν. Μήπως δεν έστειλεν εμέ<BR>
ο Τυνδάρεως προς την γυναίκα σου, αφωσιωμένον προικώον δούλον;</p>

<p>ΑΓΑΜΕΜΝΩΝ<BR>
Άκουσε, γέρον. Η κόρη του Θεστίου Λήδα εγέννησε τρεις θυγατέρας,<BR>
την Φοίβην, την Κλυταιμνήστραν, ήτις είναι σύζυγός μου, και την<BR>
Ελένην. Ταύτης της Ελένης διεκδικούντες την χείρα ήλθον οι<BR>
πλουσιώτατοι της Ελλάδος ηγεμόνες. Δεινώς δε ηπείλουν και<BR>
αιματηρώς προς αλλήλους ηγωνίζοντο πώς έκαστος, αποκρούων τους<BR>
άλλους, να λάβη αυτός την κόρην ως σύζυγον. Αμηχανία μεγίστη<BR>
κατείχε τον Τυνδάρεων, να δώση ή να μη δώση την κόρην του, και εις<BR>
ποίον εξ όλων να την δώση όπως διαφύγη συμφοράν. Εσκέφθη τέλος ν'<BR>
απαιτήση και απήτησε να ορκισθώσι πάντες εκείνοι οι μνηστήρες, διά<BR>
σπονδών επί του καίοντος βωμού τους θεούς επικαλούμενοι, ότι,<BR>
οιουδήποτε και αν γίνη η Ελένη σύζυγος, πάντες οι λοιποί θα<BR>
υπερασπίσωσιν αυτόν και εάν τις ήθελεν απαγάγει την νεάνιδα εκ του<BR>
συζυγικού της οίκου και καταλάβει παρ' αυτή του συζύγου την θέσιν,<BR>
θα συνεκστρατεύσωσι κατά του απαγωγέως πάντες ενόπλως και θα<BR>
κατασκάψωσι την πόλιν του, είτε Έλλην είναι ούτος είτε βάρβαρος.<BR>
Όταν ο όρκος ούτος εξησφάλισε την υπόσχεση ταύτην, έπεισεν ο γέρων<BR>
τους μνηστήρας μετά τέχνης συνετής ν' αφεθή ελευθέρα η κόρη όπως<BR>
εκλέξη η ιδία ως σύζυγον ένα εξ αυτών, εκείνον προς τον οποίον η<BR>
γλυκεία της Αφροδίτης έμπνευσις ήθελε προσελκύσει την καρδίαν της.<BR>
Και τότε αυτή εξέλεξεν — είθε να μη τον εξέλεγε ποτέ — τον Μενέλαον.<BR>
Μετ' ολίγον όμως ήλθεν εκ Φρυγίας εις Λακεδαίμονα εκείνος, τον<BR>
οποίον αι τρεις θεαί εξέλεξαν κριτήν του κάλλους των κατά την εις<BR>
το Άργος διαδεδομένην φήμην, νέος περικαλλής,  λαμπρά ενδεδυμένος<BR>
περίχρυσα ενδύματα βαρβαρικής πολυτελείας και, ερασθείς της<BR>
Ελένης, ήτις και αυτή τον ηγάπησεν, επωφεληθείς δε της εκείθεν<BR>
αποδημίας τότε του Μενελάου, απήγαγε την Ελένην και έφυγε μετ'<BR>
αυτής εις την βουτρόφον χώραν της Ίδης. Αλλ' ο Μενέλαος επανελθών<BR>
διατρέχει παράφορος την Ελλάδα και, επικαλούμενος τους<BR>
απαγγελθέντας τυνδαρείους όρκους, προσκαλεί τους πάντας εις<BR>
εκδίκησιν του αδικήματος. Και τότε οι Έλληνες εξεγερθέντες και<BR>
αρπάσαντες τα όπλα συνηθροίσθησαν εδώ εις της Αυλίδος τας<BR>
στενοπόρους ακτάς άγοντες πλοία και στρατιάς και ίππους και άρματα<BR>
πολλά.  Εξέλεξαν δε πάντες εμέ ως αρχιστράτηγον χάριν του<BR>
Μενελάου, του οποίου είμαι αδελφός. Ω, είθε να εδίδετο εις πάντα<BR>
άλλον το απαίσιον αυτό αξίωμα! Τώρα, ενώ όλος ο στρατός και ο<BR>
στόλος είναι προ πολλού συνηθροισμένοι εδώ εις την Αυλίδα, νηνεμία<BR>
διαρκής μας εμποδίζει τον απόπλουν και ταλαιπωρούμεθα εδώ αργοί.<BR>
Εις την δεινήν αυτήν αμηχανίαν μας, ερωτηθείς εχρησμοδότησεν ο<BR>
μάντις Κάλχας ότι τότε μόνον εξ Αυλίδος θ' αποπλεύσωμεν και θα<BR>
καταστρέψωμεν την πόλιν των Φρυγών, όταν θυσιασθή η Ιφιγένεια, η<BR>
κόρη μου, εις την Αρτέμιδα, προστάτιδα θεάν της χώρας ταύτης.<BR>
Άλλως ουδέν εκ τούτων θα κατορθωθή. Όταν ήκουσα τούτον τον<BR>
χρησμόν, διέταξα αμέσως τον κήρυκα Ταλθύβιον να κηρύξη μεγάλη τη<BR>
φωνή εις το στρατόπεδον ότι απολύω το στράτευμα ολόκληρον, διότι<BR>
δεν θα συναινέσω εγώ ποτέ να θανατώσω την κόρην μου. Αλλ' ο<BR>
αδελφός μου διά πολλών εντέχνων λόγων με κατέπεισε να υποστώ το<BR>
δεινόν τούτο, και τότε έγραψα προς την σύζυγόν μου να στείλη την<BR>
κόρην μας εδώ ίνα την δώσω εις γάμον προς τον Αχιλλέα, του οποίου<BR>
η έξοχος φήμη θα ήναι τιμή και καύχημα του οίκου μας. Διότι,<BR>
έγραψα, ο Αχιλλεύς αρνείται να συμπλεύση μετά των Αχαιών, εάν<BR>
πρότερον δεν φέρη την κόρην ημών ως σύζυγόν του εις την Φθίαν.<BR>
Τοιούτος ψευδής λόγος μου περί γάμου δήθεν της θυγατρός μας θα<BR>
έπειθε την Κλυταιμνήστραν να την φέρη εδώ. Το μυστικόν όμως τούτο<BR>
γινώσκουσι μετ' εμού μόνος ο Κάλχας, ο Οδυσσεύς και ο Μενέλαος.<BR>
Αλλά μετεμελήθην, γέρον, δι' όσα τότε κακώς πράξας έγραψα, και τα<BR>
μεταβάλλω τώρα δι’ αυτού του γράμματος, το οποίον εις την σκιάν<BR>
της νυκτός με είδες ν' αποσφραγίζω και πάλιν να σφραγίζω. Εμπρός<BR>
λοιπόν, λάβε το γράμμα τούτο και τρέξε εις το Άργος. Θα σου είπω<BR>
ό,τι περιέχει, διότι συ είσαι πιστός θεράπων και της γυναικός μου<BR>
και του οίκου μου.</p>

<p>ΠΡΕΣΒΥΤΗΣ<BR>
Και πρέπει να μοι τα ειπής διά να τη ομιλήσω συμφώνως προς το<BR>
γράμμα σου.</p>

<p>ΑΓΑΜΕΜΝΩΝ<BR>
Τη γράφω λοιπόν : «Κατόπιν της προτέρας μου επιστολής, κόρη της<BR>
Λήδας, σοι στέλλω την ανά χείρας ταύτην και σοι λέγω να μη στείλης<BR>
την κόρην μας εις την κολπώδη της Ευβοίας ακτήν, την ακύμαντον<BR>
Αυλίδα, διότι τους γάμους της Ιφιγενείας απεφασίσαμεν ν'<BR>
αναβάλωμεν εις άλλον χρόνον».</p>

<p>ΠΡΕΣΒΥΤΗΣ<BR>
Αλλά δεν σκέπτεσαι ότι ο Αχιλλεύς, βλέπων την αναβολήν ταύτην του<BR>
γάμου, θα εξοργισθή κατά σου και κατά της γυναικός σου ; Μήπως δεν<BR>
είναι και τούτο κακόν ; Τι λέγεις δι’ αυτό ;</p>

<p>ΑΓΑΜΕΜΝΩΝ<BR>
Ο Αχιλλεύς ουδέν γνωρίζει περί τοιούτου γάμου. Μόνον το όνομά του,<BR>
ουχί δε και αυτός, μετέχει τούτων. Εκείνος δεν γνωρίζει ότι εγώ<BR>
εξέφρασα την πρόθεσιν να δώσω την κόρην μου εις την νυμφικήν αυτού<BR>
παστάδα.</p>

<p>ΠΡΕΣΒΥΤΗΣ<BR>
Δεινή σου η τόλμη, βασιλεύ, να φέρης την κόρην σου επί σφαγήν υπέρ<BR>
των Ελλήνων με πρόφασιν ότι θα την δώσης ως σύζυγον προς τον υιόν<BR>
θεάς.</p>

<p>ΑΓΑΜΕΜΝΩΝ<BR>
Οίμοι, παρεφρόνησα τωόντι και βλέπω ότι πίπτω εις βάραθρον δεινής<BR>
συμφοράς. Αλλ’ ύπαγε, γέρον, κίνει τους πόδας σου ταχείς και<BR>
νίκησε το γήρας σου.</p>

<p>ΠΡΕΣΒΥΤΗΣ<BR>
Σπεύδω, βασιλεύ.</p>

<p>ΑΓΑΜΕΜΝΩΝ<BR>
Πρόσεξε μη καθίσης εις δάσους σκιάν ούτε παρά δροσεράς πηγάς<BR>
υδάτων, μήπως σε δελεάση του ύπνου η αγκάλη.</p>

<p>ΠΡΕΣΒΥΤΗΣ<BR>
Άναξ, μη με αδικής.</p>

<p>ΑΓΑΜΕΜΝΩΝ<BR>
Παντού όπου η οδός διχάζεται, παρατήρει καλώς μήπως άμαξά τις,<BR>
ελαύνουσα προς των Ελλήνων τα πλοία, φέρει την κόρην μου, και<BR>
διέλθη χωρίς να την ίδης. Εάν την συναντήσης, στρέψε την ευθύς<BR>
προς τα οπίσω, αρπάζων τους χαλινούς των ίππων και οδήγησον αυτήν<BR>
εις τας Μυκήνας πάλιν.</p>

<p>ΠΡΕΣΒΥΤΗΣ<BR>
Θα το πράξω. Αλλά πως θα με πιστεύση η κόρη και η σύζυγος σου όταν<BR>
θα είπω ταύτα προς αύτας ;</p>

<p>ΑΓΑΜΕΜΝΩΝ<BR>
Δείξον την επί της επιστολής σφραγίδα μου. Εμπρός ! Ήδη το<BR>
ροδόχρουν φως της αυγής λευκαίνεται υπό των τεθρίππων αρμάτων του<BR>
Ηλίου. Τρέξε, βοήθησέ με εις την δυστυχίαν μου.</p>

<p> (Ο δούλος απέρχεται).</p>

<p>Ω ! εις τον κόσμον ουδείς υπάρχει μέχρι τέλους ευτυχής και ουδείς<BR>
εγεννήθη άλυπος.<BR>
(Εξέρχεται).</p>

<p>
<b>ΠΑΡΟΔΟΣ ΠΡΩΤΗ</b><BR>
Εισέρχεται ο ΧΟΡΟΣ ΤΩΝ ΓΥΝΑΙΚΩΝ</p>

<p>ΧΟΡΟΣ<BR>
Στροφή).</p>

<p>
Διά του στενού του Ευρίπου, αφείσαι την πόλιν μας Χαλκίδα, την<BR>
ποτιζομένην υπό των παραλίων υδάτων της περιφήμου πηγής Αρεθούσης,<BR>
ήλθομεν εδώ, εις την αμμώδη ταύτην της Αυλίδος ακτήν, να ίδωμεν το<BR>
στράτευμα των Αχαιών και τα πλοία των ανδρείων νέων, οίτινες, ως<BR>
λέγουν, εκστρατεύουσιν υπό τον ευπατρίδην Αγαμέμνονα και τον<BR>
ξανθόν Μενέλαον επί χιλίων πλοίων εναντίον της Τροίας διά την<BR>
Ελένην.<BR>
Ταύτην ο βουκόλος Πάρις απήγαγεν εκ του καλαμώδους Ευρώτα,<BR>
δωρηθείσαν αυτώ υπό της Αφροδίτης, ότε παρά διαυγή και δροσερά<BR>
ύδατα συνηγωνίσθη αυτή επί κάλλει προς την Ήραν και την Αθηνάν.</p>

<p>(Αντιστροφή).</p>

<p>Ήλθομεν ευλαβώς εις το πλούσιον τούτο εις θυσίας άλσος της<BR>
Αρτέμιδος μ’ ερυθράς εξ αιδούς τας παρειάς όπως θαυμάσωμεν τα<BR>
όπλα, τας σκηνάς, τους Έλληνας οπλίτας και το πλήθος των ίππων.<BR>
Και είδομεν τους δύο Αίαντας ομού, τον μεν υιόν του Οιλέως, τον δε<BR>
του Τελαμώνος γόνον, άνακτα της Σαλαμίνος, μετά του Πρωτεσιλάου<BR>
παίζοντας πεσσούς, και τον έγγονον του Ποσειδώνος Παλαμήδην, τον</p>

<p>δεινόν εις το αγώνισμα του δίσκου, ως επίσης Μηριόνην τον<BR>
θαυμάσιον πολεμιστήν,  τον νησιώτην Λαερτίδην Οδυσσέα μετά του<BR>
περικαλλούς Νηρέως. Είδομεν τον Αχιλλέα, τον ως ο άνεμος ωκύποδα,<BR>
τέκνον της Θέτιδος και μαθητήν του Χείρωνος, να τρέχη πάνοπλος επί<BR>
των χαλίκων του αιγιαλού συναγωνιζόμενος προς τέθριππον άρμα εις<BR>
δρόμον ελικοειδή. Και εφώναζεν ο διφρηλάτης Εύμηλος, ηγεμών των<BR>
Φερών, παρορμών και κεντών διά των πτερνιστήρων τους νεαρούς του<BR>
ωραιοτάτους ίππους, δάκνοντας χρυσοποικίλτους χαλινούς, τους μεν<BR>
δύο μεσαίους, λευκοστίκτου τριχώματος, τους δε πλαγίους και εις<BR>
τας στροφάς αντιστοίχους, πυρρότριχας και με κνήμας ποιχιλόχρους.<BR>
Και έτρεχεν ο Πηλείδης Αχιλλεύς πάντοτε παρά τους τροχούς του<BR>
άρματος πάλλων το δόρυ.</p>

<p>(Στροφή).</p>

<p>
Εθαυμάσαμεν το ανέκφραστον εκείνο θέαμα των αναριθμήτων πλοίων,<BR>
θέαμα λαμπρόν εις τους απλήστους γυναικείους οφθαλμούς. Πεντήκοντα<BR>
πολεμικών πλοίων της δεξιάς πτέρυγος άρχει ο εκ Φθίας Μυρμιδόνειος<BR>
ήρως, και φέρουν ταύτα εις την πρώράν των χρυσά Νηρηίδων αγάλματα,<BR>
εις δε την πρύμνην το σήμα του Αχιλλείου στρατού.</p>

<p>(Αντιστροφή).</p>

<p>Παρ' αύτας ίστανται τα πλοία των Αργείων ισαρίθμους έχοντα προς τα<BR>
άλλα κώπας, τούτων δε αρχηγοί είναι ο Ταλαός, τέκνον και θρέμμα<BR>
του Μηκιστέως, και ο του Καπανέως Σθένελος. Ο δε υιός του Θησέως<BR>
άγει εξήκοντα πλοία εξ Αττικής, φέροντα την Παλλάδα επί πτερωτών<BR>
ιππηλάτων αρμάτων, έμβλημα θεσπέσιον και λατρευτόν εις τους<BR>
ναύτας.</p>

<p>(Στροφή).</p>

<p>Πεντήκοντα πλοία είδομεν των Βοιωτών φέροντα εκατέρωθεν της πρώρας<BR>
σήμα παριστών τον Κάδμον κρατούντα όφιν χρυσούν, ηγείται δε αυτών<BR>
ο γιγάντειος Λήιτος. Ισάριθμα δε πλοία έφερεν εκ του ενδόξου<BR>
θρονίου των Λοκρών ο υιός του Οιλέως.</p>

<p>(Αντιστροφή).</p>

<p>Εκ των Κυκλωπείων Μυκηνών ο Ατρείδης Αγαμέμνωνέφερε στρατόν</p>

<p>πολυ-<BR>
πληθή επί πλοίων εκατόν, συναρχηγόν έχων και τον Άδραστον,<BR>
όστις, φίλος του ων, συνεκστρατεύει και αυτός, ίνα η Ελλάς<BR>
ανακτήση την ένεκα βαρβάρου ανδρός καταλιπούσαν τον οίκον του<BR>
συζύγου. Είδομεν δε και το σήμα του εκ Πύλου Γερηνίου Νέστορος επί<BR>
της πρύμνης των πλοίων του, το παριστών τον γείτονα του Αλφειόν<BR>
πόδας έχοντα ταύρου.</p>

<p>(Στροφή).</p>

<p>Δώδεκα είναι των Αινιάνων τα πλοία υπό τον Γουνέαν. Πλησίον δε<BR>
τούτων ίστανται τα των Ηλείων, τους οποίους όλος ο στρατός<BR>
αποκαλεί Επειούς, και ηγείται αυτών ο Εύρυτος. Τον δε στόλον των<BR>
Ταφίων, τον έχοντα λευκάς τας κώπας, άγει ο Μέγης, ο του Φυλέως<BR>
βλαστός, ελθών εκ των αλιμένων Εχινάδων νήσων.</p>

<p>(Αντιστροφή).</p>

<p>Ο Αίας δε, της Σαλαμίνος το θρέμμα, διά των δώδεκα ευστροφωτάτων<BR>
πλοίων του, παρατεταγμένων πλησίον των άλλων, συνάπτει το δεξιόν<BR>
του στόλου κέρας προς το αριστερόν. Ω ! ποίον είδον πολεμοχαρές<BR>
ναυτικόν στράτευμα ! Αλλοίμονον εις τα πλοία των βαρβάρων, όσα<BR>
ήθελον τύχει προ αυτών ! Ουδέν θα επιστρέψη εις την πατρίδα του<BR>
πλέον. Τοιαύτης πανελληνίου στρατιάς και ναυτικής δυνάμεως η εικών<BR>
θα μείνη εντός μου ανεξάλειπτος.</p>

<h3 style="margin-top: 3em">ΠΡΑΞΙΣ  ΔΕΥΤΕΡΑ</h3>

<p><b>
 Α’.</b></p>

<p>ΜΕΝΕΛΑΟΣ και ΠΡΕΣΒΥΤΗΣ</p>

<p>ΠΡΕΣΒΥΤΗΣ<BR>
Είναι δεινή η τόλμη σου αυτή, Μενέλαε, και απρεπής.</p>

<p>ΜΕΝΕΛΑΟΣ<BR>
Φύγε απ' εδώ ! η πίστις σου προς τον κύριόν σου υπερβαίνει παν<BR>
μέτρον.</p>

<p>ΠΡΕΣΒΥΤΗΣ<BR>
Δεν εννοείς, ότι κατηγορών με διά τούτο, μ' επαινείς ;</p>

<p>ΜΕΝΕΛΑΟΣ<BR>
Θα σε κάμω να κλαύσης, εάν εξακολουθήσης πράττων ό,τι κακώς<BR>
πράττεις.</p>

<p>ΠΡΕΣΒΥΤΗΣ<BR>
Δεν πρέπει ν’ ανοίξης το γράμμα αυτό, το οποίον κρατώ.</p>

<p>ΜΕΝΕΛΑΟΣ<BR>
Αλλ’ ουδέ συ πρέπει να γίνης αίτιος ολέθρου εις όλην την Ελλάδα.</p>

<p>ΠΡΕΣΒΥΤΗΣ<BR>
Ήπαγε να συζητής περί τούτου με άλλους. Άφες την επιστολήν.</p>

<p>ΜΕΝΕΛΑΟΣ<BR>
Ποτέ.</p>

<p>ΠΡΕΣΒΥΤΗΣ<BR>
Αλλ' εγώ δεν θα σου την αφήσω. Μάθε το καλώς.</p>

<p>ΜΕΝΕΛΑΟΣ<BR>
Σου σπάζω την κεφαλήν δι αυτής μου της ράβδου.</p>

<p>ΠΡΕΣΒΥΤΗΣ<BR>
Σπάσε την. Είναι τιμή ν' αποθνήσκη τις υπέρ του κυρίου του.</p>

<p>ΜΕΝΕΛΑΟΣ<BR>
Άφες το γράμμα, σου λέγω. Οι δούλοι πρέπει να λέγωσιν ολίγα.<BR>
(Αποσπά την επιστολήν από των χειρών του δούλου).</p>

<p>ΠΡΕΣΒΥΤΗΣ<BR>
(κραυγάζων προς τον εν τη σκηνή Αγαμέμνονα )</p>

<p>Τρέξε, κύριε μου. Επετέθη κατ' εμού βιαίως ο Μενέλαος και μου<BR>
ήρπασε την επιστολήν σου από τας χείρας μου, κωφός εις τα δίκαια<BR>
παράπονά μου.</p>

<p><b>
ΣΚΗΝΗ Β'.</b></p>

<p>
ΑΓΑΜΕΜΝΩΝ και οι ΑΝΩΤΕΡΩ</p>

<p>ΑΓΑΜΕΜΝΩΝ<BR>
Τι τρέχει; Πόθεν ο θόρυβος αυτός εδώ προ της σκηνής μου ; Και<BR>
διατί αυτή η απρεπής λογομαχία;</p>

<p>ΜΕΝΕΛΑΟΣ<BR>
Eμέ πρέπει ν' ακούσης ως μάλλον αξιόπιστον και όχι τούτον εδώ.</p>

<p>ΑΓΑΜΕΜΝΩΝ<BR>
Και συ διατί ήλθες εις λόγους με αυτόν,  Μενέλαε, και τον<BR>
μεταχειρίζεσαι κατ’ αυτόν τον βίαιον τρόπον;</p>

<p>ΜΕΝΕΛΑΟΣ<BR>
Προς εμέ στρέψον το βλέμμα, αν θέλης να μάθης την αιτίαν.</p>

<p>ΑΓΑΜΕΜΝΩΝ<BR>
Μήπως νομίζεις ότι εγώ, ο υιός του Ατρέως, φοβούμαι να σε ατενίσω;</p>

<p>ΜΕΝΕΛΑΟΣ<BR>
Βλέπεις αυτήν εδώ  την επιστολήν,  η οποία περιέχει ολέθρια<BR>
πράγματα ;</p>

<p>ΑΓΑΜΕΜΝΩΝ<BR>
Την βλέπω. Απόδος αυτήν πρώτον και ύστερον ομίλει.</p>

<p>ΜΕΝΕΛΑΟΣ<BR>
Δεν θα την αποδώσω ειμή αφού πρώτον φανερώσω εις όλον το στράτευμα<BR>
των Ελλήνων ό,τι περιέχει.</p>

<p>ΑΓΑΜΕΜΝΩΝ<BR>
Μήπως ετόλμησας να την ανοίξης και έμαθες ό,τι δεν σοι επετρέπετο<BR>
να μάθης ;</p>

<p>ΜΕΝΕΛΑΟΣ<BR>
Βέβαια και να σε δυσαρεστήσω μαθών ό,τι κακόν δι αυτής έπραξας<BR>
λάθρα.</p>

<p>ΑΓΑΜΕΜΝΩΝ<BR>
Ω της αναισχυντίας σου ! Και πού συνέλαβες τον δούλον μου ;</p>

<p>ΜΕΝΕΛΑΟΣ<BR>
Εκεί όπου ιστάμην περιμένων την άφιξιν της κόρης σου εξ Άργους εις<BR>
το στρατόπεδον.</p>

<p>ΑΓΑΜΕΜΝΩΝ<BR>
Και δεν είναι αναίσχυντος πράξις αυτή, να κατασκοπεύης τα ιδικά<BR>
μου πράγματα;</p>

<p>ΜΕΝΕΛΑΟΣ<BR>
Ήμην ελεύθερος να έχω αυτήν την περιέργειαν. Δεν είμαι βέβαια<BR>
δούλος σου εγώ.</p>

<p>ΑΓΑΜΕΜΝΩΝ<BR>
Ω ! ποίον θράσος ! Μήπως έχεις την αξίωσιν να ελέγχης το πώς εγώ<BR>
θέλω να διοικώ τα του οίκου μου ;</p>

<p>ΜΕΝΕΛΑΟΣ<BR>
Ναι, διότι βλέπω ότι είναι ύπουλοι αι σκέψεις σου και άλλα μεν<BR>
λέγεις τώρα, άλλα δ' έπραξας και άλλα μελετάς να πράξης.</p>

<p>ΑΓΑΜΕΜΝΩΝ<BR>
Δεν σου αμφισβητώ την κομψότητα των λόγων. Των πονηρών η γλώσσα<BR>
έχει τέχνην ζηλευτήν.</p>

<p>ΜΕΝΕΛΑΟΣ<BR>
Όσον ο άστατος νους αδικεί και κλονίζει την πίστιν των φίλων. Ναι,<BR>
θέλω να σ' ελέγξω και ας μη σε παραφέρη η οργή, ώστε ν' αποφεύγης<BR>
την αλήθειαν. θα σοι ομιλήσω σαφώς και συντόμως. Ενθυμείσαι καθ'<BR>
ον χρόνον προσεπάθεις να λάβης την αρχηγίαν των Ελλήνων προς το<BR>
Ίλιον, φαινόμενος μεν προς αυτήν αδιάφορος, πράγματι όμως επιθυμών<BR>
και επιδιώκων αυτήν πάση δυνάμει, πόσον ταπεινώς εφέρεσο προς<BR>
πάντας; Ενθυμείσαι πόσον ήσο τότε δαψιλής εις χειραψίας, ότι τας<BR>
θύρας του ανακτόρου σου είχες εις πάντα πολίτην ανοικτές και<BR>
εχαιρέτιζες ανεξαιρέτως όλους, και αυτούς ακόμη τους μη θέλοντας,<BR>
ζητών με τους φιλόφρονας εκείνους τρόπους ν' αγοράσης το αξίωμα;<BR>
Όταν όμως κατώρθωσες να λάβης το αξίωμα τούτο, ω, τότε αμέσως<BR>
μετεβλήθη το ήθος σου. Δεν ήσο πλέον φίλος προς τους φίλους τους<BR>
προτέρους. Εκλείσθης εις τον οίκον σου και δυσκόλως και σπανίως<BR>
ηδύνατο τις να σε πλησιάση. Οι άνδρες όμως οι χρηστοί και οι<BR>
μεγαλεπήβολοι δεν πρέπει να μεταβάλλωσιν ούτω τρόπους<BR>
συμπεριφοράς, αλλά τότε μάλιστα οφείλουσι να ήναι σταθεροί προς<BR>
τους φίλους, όταν ευτυχούντες δύνανται και να ωφελώσιν αυτούς. Και<BR>
ιδού ότι ευθύς εξ αρχής εδείχθης κακός. Όταν δε ήλθες εδώ εις την<BR>
Αυλίδα και ο πανελλήνιος στρατός ηναγκάσθη να μείνη εδώ ελλείψει<BR>
ουρίου άνεμου, οι δε Έλληνες ηξίουν να διαλυθή ο στόλος, ίνα μη<BR>
ανωφελώς καθήμεθα εδώ, συ κατάπληκτος και αμηχανών προ της θείας<BR>
ταύτης συμφοράς, ένεκα της οποίας έχανες την ευκαιρίαν της<BR>
φιλοδοξίας σου, όπως, άρχων χιλιαρίθμου στόλου, καλύψης διά<BR>
δοράτων την πεδιάδα του Πριάμου, ήρχεσο και με ηρώτας «Τι να<BR>
πράξω; Πως να εύρω τρόπον να μη χάσω την αρχηγίαν ταύτην και την<BR>
εξ αυτής μεγίστην δόξαν;» Όταν δε ο Κάλχας εχρησμοδότησε να<BR>
θυσιάσης την κόρην σου εις την Αρτέμιδα και τότε μόνον θ'<BR>
αποπλεύση ο στόλος, συ μετά χαράς εδέχθης να θυσιάσης την κόρην.<BR>
Και τότε,  ουδενός αναγκάζοντος — μη το αρνηθής — αλλ'<BR>
αυτοπροαιρέτως και προθύμως συ ο ίδιος εμήνυσας προς την γυναίκα<BR>
σου να στείλη την κόρην σου εδώ υπό την πρόφασιν ότι θα δώσης<BR>
αυτήν εις γάμον προς τον Αχιλλέα. Και όμως ύστερον μεταμεληθείς<BR>
συλλαμβάνεσαι τώρα άλλα γράφων, ότι, δηλαδή ουδέποτε θα γίνης<BR>
φονεύς της θυγατρός σου. Ο αήρ, όστις μας περιβάλλει ταύτην την<BR>
στιγμήν, είναι αυτός εκείνος, όστις ήκουσεν όσα είπας τότε. Ω,<BR>
πόσοι άλλοι πράττουσιν ό,τι και συ χάριν των υψηλών αξιωμάτων! Και<BR>
ενώ ιδία προαιρέσει αναρριχώνται και κατακτώσιν αυτά, ύστερον<BR>
αισχρώς υποχωρούσιν άλλοτε μεν παρασυρόμενοι υπό μωρών συμβουλών<BR>
των κολάκων, άλλοτε δε και κατ' ανάγκην, ως ανάξιοι να κυβερνήσωσι<BR>
το κράτος των. Κρίμα εις την ταλαίπωρον Ελλάδα, ήτις, θελήσασα ν'<BR>
αποδυθή εις ένδοξον αγώνα, θα υποχωρήση τώρα αφίνουσα τους<BR>
ουτιδανούς αυτούς βαρβάρους να την εμπαίζωσι γελώντες εξ αιτίας<BR>
σου και της κόρης σου ! Ένεκα προσωπικών υποχρεώσεων ποτέ δεν<BR>
πρέπει ν’ αναγορεύη τινά ο πολίτης προστάτην της χώρας του ούτε<BR>
στρατηγόν. Ο στρατηλάτης πρέπει να έχη νουν, άρχων δε της πόλεως<BR>
δύναται νάναι μόνος ο συνετός ανήρ.</p>

<p>ΧΟΡΟΣ<BR>
Μέγα κακόν η μεταξύ αδελφών έρις και λογομαχία.</p>

<p>ΑΓΑΜΕΜΝΩΝ<BR>
Άκουσον τώρα και εμέ να σοι είπω συντόμως δυσαρέστους αληθείας,<BR>
χωρίς να σε προσβλέπω με βλέμμα εξ ίσου επηρμένον και αναιδές,<BR>
αλλά πολύ μετριοπαθέστερον, διότι είσαι αδελφός μου, ο δε χρηστός<BR>
ανήρ ευλαβώς πάντοτε φέρεται. Ειπέ μοι, σε παρακαλώ, πόθεν αυτή<BR>
σου η παραφορά και οι πλήρεις οργής φλογοβόλοι οφθαλμοί σου; Ποίος<BR>
σε αδικεί ; Τι ζητείς; θέλεις να έχης ωραίαν γυναίκα; Δεν δύναμαι<BR>
να σοι την δώσω, αφού, όταν την είχες, κακώς την εφύλαξας. Έπειτα<BR>
πως θέλεις να τιμωρηθώ εγώ ο μη πταίσας διά τα ιδικά σου σφάλματα<BR>
; ή μήπως ενοχλεί τον εγωισμόν σου η φιλοδοξία μου ; θέλεις να<BR>
έχης εις τας αγκάλας σου ωραίαν γυναίκα και, διά να το κατορθώσης,<BR>
παραβλέπεις πάσαν λογικήν και πάσαν ευπρέπειαν. Αλλά βεβαίως του<BR>
κακού ανδρός κακοί είναι και οι πόθοι. Είμαι άραγε παράφρων εγώ,<BR>
διότι κακήν άπαξ απόφασιν λαβών μετεμελήθην ύστερον φρονιμώτερον<BR>
σκεφθείς ; ή μήπως συ μάλλον παραλογίζεσαι θέλων ν' ανακτήσης<BR>
άπιστον  σύζυγον,  την οποίαν πρέπει να ευχαριστής τον θεόν ότι<BR>
σου την αφήρεσεν; Εάν ώμοσαν τότε τον Τυνδάρειον όρκον οι<BR>
ερωτόληπτοι μνηστήρες, δεν το έπραξαν βέβαια ούτε διά της ιδικής<BR>
σου ενεργείας ούτε προς χάριν σου? το έπραξαν διότι έκαστος ήλπιζε<BR>
δι’ εαυτόν. Λάβε λοιπόν αυτούς τώρα και εκστράτευσον, αν θέλης.<BR>
Είναι μωροί και επομένως έτοιμοι να σε ακολουθήσωσι. Δεν είναι<BR>
όμως άφρων ο θεός, αλλ' εννοεί καλώς και διακρίνει τους<BR>
κατηναγκασμένους και κακώς δοθέντας όρκους. Δεν θα θανατώσω δε τα<BR>
τέκνα μου εγώ, διά να δώσω εις σε την άδικον ευχαρίστησιν να<BR>
εκδικήσης την αρπαγήν μιας αθλίας συζύγου, ενώ εμέ θα<BR>
κατασπαράττωσι νυχθημερόν ο πόνος και τα δάκρυα, ότι έχυσα το αίμα<BR>
της προσφιλούς μου θυγατρός ως κακούργος. Σοι ωμίλησα συντόμως και<BR>
σαφώς, θα πράξω δε το πρέπον ως προς τ’αφορώντα εις εμέ, εάν δεν<BR>
θελήσης να συνετισθής.</p>

<p>ΧΟΡΟΣ<BR>
Αντίθετα ταύτα προς τα πρότερον ρηθέντα, αλλ' ορθότερα, διότι οι<BR>
γονείς πρέπει βέβαια να προστατεύωσι τα τέκνα των.</p>

<p>ΜΕΝΕΛΑΟΣ<BR>
Οίμοι! Eνόμιζον ο δυστυχής ότι είχον φίλους και όμως ηπατώμην.</p>

<p>ΑΓΑΜΕΜΝΩΝ<BR>
Θα είχες τοιούτους, εάν δεν εζήτεις να τους καταστρέψης.</p>

<p>ΜΕΝΕΛΑΟΣ<BR>
Και πώς άλλως θα μοι δείξης ότι συ και εγώ εγεννήθημεν εκ του<BR>
αυτού πατρός ;</p>

<p>ΑΓΑΜΕΜΝΩΝ<BR>
Φρονίμως μετά σου συμπράττων αλλ' όχι και συμπαραλογιζόμενος.</p>

<p>ΜΕΝΕΛΑΟΣ<BR>
Οι αληθείς φίλοι συμπονούσιν εις τας συμφοράς των φίλων των.</p>

<p>ΑΓΑΜΕΜΝΩΝ<BR>
Ζήτει παρ' εμού δικαίως ό,τι θέλεις, αλλά μη με λυπείς παραλόγως.</p>

<p>ΜΕΝΕΛΑΟΣ<BR>
Δεν εννοείς λοιπόν ότι ο πόνος μου είναι πόνος όλων των Ελλήνων ;</p>

<p>ΑΓΑΜΕΜΝΩΝ<BR>
Εκ θείας, ως φαίνεται, οργής νόσος φρενών κατέχει και σε και όλην<BR>
την Ελλάδα.</p>

<p>ΜΕΝΕΛΑΟΣ<BR>
Υπερηφανεύου λοιπόν διά την αρχηγίαν σου και ότι επρόδωκας τον<BR>
αδελφόν σου.   Όσον δι' εμέ, θα ζητήσω άλλο μέσον και εις άλλους<BR>
φίλους, αληθείς εκείνους, θα προσφύγω.</p>

<p><b>ΣΚΗΝΗ Γ’.</b></p>

<p>
ΑΓΓΕΛΟΣ και οι ΑΝΩΤΕΡΩ</p>

<p>ΑΓΓΕΛΟΣ<BR>
Αρχηγοί των Πανελλήνων, ήλθον εδώ εκ Μυκηνών συνοδεύων την<BR>
Ιφιγένειαν, την κόρην σου• ήλθε δε μετ' αυτής και η μήτηρ της, η<BR>
σύζυγος σου Κλυταιμνήστρα, και ο υιός σου Ορέστης. Πόσον θα χαρής<BR>
ότι θα τους ίδης μετά τόσον μακράν από της πατρίδος σου αποδημίαν<BR>
!  Επειδή όμως ο δρόμος ήτο πολύς, έμειναν ίν' αναπαυθώσι παρά τα<BR>
δροσερά ύδατα πηγής, αυταί και οι ίπποι, και εκάθισαν να<BR>
προγευματίσωσιν επί της χλόης του λειμώνος, εγώ δε μόνος ήλθον προ<BR>
αυτών, ίνα σοι αναγγείλω τούτο. Γνωρίζει δε ήδη ο στρατός την<BR>
άφιξιν της θυγατρός σου, διότι διεδόθη αμέσως η φήμη και έρχονται<BR>
πολλοί ίνα ίδωσι την κόρην σου. Τους ευτυχείς ανθρώπους, βλέπεις,<BR>
όλοι τιμώσι και σπεύδουν να τους ίδουν. Διά να έλθη, λέγουν, η<BR>
κόρη του εδώ, φαίνεται ότι περί γάμου τινός πρόκειται ή κάτι άλλο<BR>
θα συμβαίνη, εκτός αν ο βασιλεύς Αγαμέμνωνέφερε την κόρην του<BR>
ποθήσας να την επανίδη. Άλλοι δε πάλιν έλεγον ότι έφερον την νέαν<BR>
εις προτελετήν του γάμου της εδώ παρά τη θεά της Αυλίδος Αρτέμιδι.<BR>
Αλλά ποίος άραγε να ήναι ο γαμβρός; Εμπρός λοιπόν, ετοίμασον τα<BR>
κάνιστρα διά την θυσίαν. Στεφανώσατε με άνθη την κεφαλήν. Συ δε,<BR>
άναξ Μενέλαε, ετοίμαζε τα της τελετής του γάμου, και ας ηχήσουν οι<BR>
αυλοί εις το στρατόπεδον και ο έρρυθμος κτύπος των ποδών, διά το<BR>
χαρμόσυνον αυτό της κόρης γεγονός.</p>

<p>ΑΓΑΜΕΜΝΩΝ<BR>
Αρκούσι ταύτα. Τώρα είσελθε εις την σκηνήν και ας διευθετήση τα<BR>
λοιπά η καλή τύχη.</p>

<p>(Ο Άγγελος απέρχεται).</p>

<p><b>ΣΚΗΝΗ Δ'.</b></p>

<p>
ΑΓΑΜΕΜΝΩΝ, ΜΕΝΕΛΑΟΣ, ΧΟΡΟΣ</p>

<p>
ΑΓΑΜΕΜΝΩΝ<BR>
Οίμοι! Τι να είπω τώρα ο ταλαίπωρος ; Πόθεν ν’αρχίσω ; Ω, εις ποία<BR>
μαύρα βάραθρα έπεσα! θεός δυσμενής, αλλά πολύ σοφώτερος, όλα τα<BR>
σχέδια μου κατεσύντριψε. Πόσον προτιμότερον να γεννηθή τις εκ<BR>
γένους ταπεινού ! Κλαίει ελευθέρως και ανακουφίζεται τουλάχιστον<BR>
εκφράζων ό,τι αισθάνεται. Αλλ' εις ημάς τους ευγενούς καταγωγής,<BR>
ουδέν εκ τούτων επιτρέπεται. Επαιρόμεθα διά τον όγκον του γένους<BR>
μας, ενώ ουδέν άλλο είμεθα ειμή δούλοι του άλλου. Ιδού τώρα εγώ ως<BR>
βασιλεύς μεν εντρέπομαι να δακρύσω, ως πατήρ δ' εντρέπομαι να μη<BR>
δακρύσω υπό την θύελλαν αυτήν των συμφορών. Τι να είπω τώρα προς<BR>
την μητέρα της, πώς να την δεχθώ ; Με ποίον βλέμμα θα την ατενίσω,<BR>
αυτήν, ήτις απρόσκλητος ελθούσα εδώ συνεπλήρωσε την δυστυχίαν μου;<BR>
Και όμως τι το φυσικώτερον να συνοδεύση η μήτηρ την κόρην της<BR>
ερχομένην εις την χαράν του γάμου της και να παραδώση φαιδρά και<BR>
ευτυχής το προσφιλές της τέκνον εις εμέ τον πατέρα του, τον<BR>
κακούργον πατέρα ; Και τι θα είπω προς την κόρην μου, την<BR>
ταλαίπωρον παρθένον ; Παρθένον είπα ; Αλλά μόλις έλθη εδώ θα την<BR>
αρπάσει εις τας αγκάλας του ως σύζυγον ο Αδης. Και αυτή, ικέτις<BR>
προ εμού, θα μοι είπη:—- Πατέρα μου, θέλεις λοιπόν να με θανατώσης<BR>
συ; Αυτός είναι ο γάμος, τον οποίον μοι ητοίμαζες; Ω! είθε και συ<BR>
και πας φίλτατός σου τοιούτους γάμους να τελέσητε. -—Και ο Ορέστης<BR>
μου παρών θα κλαίη χωρίς να εννοή, νήπιον ακόμη το πτωχόν. Ω, εις<BR>
ποίαν φρικώδη συμφοράν μ’έρριψε του Πάριδος ο γάμος !</p>

<p>ΧΟΡΟΣ<BR>
Τον ακούω και οίκτον δι' αυτόν αισθάνομαι. Καίτοι ξένη, δεν</p>

<p>δύναμαι να μη λυπηθώ διά την δυστυχίαν του ξένου τούτου βασιλέως.</p>

<p>ΜΕΝΕΛΑΟΣ<BR>
Αδελφέ, δος μοι να σφίγξω την χείρα σου !</p>

<p>ΑΓΑΜΕΜΝΩΝ<BR>
Ιδού, λάβε την. Είσαι συ ο ευτυχής  κ' εγώ ο άθλιος.</p>

<p>ΜΕΝΕΛΑΟΣ<BR>
Εις του Πέλοπος το όνομα ορκίζομαι, πατρός του πατρός μας, και εις<BR>
του Ατρέως, όστις μας εγέννησεν, ότι σοι λέγω κατ' ευθείαν απ'<BR>
αυτής της καρδίας μου αμιγές πάσης προσποιήσεως και προσθήκης ό,τι<BR>
φρονώ και αισθάνομαι. Είδον εκ των οφθαλμών σου ρέοντα τα δάκρυα<BR>
και εδάκρυσα και εγώ συγκινηθείς εξ οίκτου. Ανακαλώ, αδελφέ, όσους<BR>
πρότερον σοι είπον λόγους και δεν θέλω ν' αυξάνω τον πόνον σου.<BR>
Συμμερίζομαι την θλίψιν και τας σκέψεις σου και σε προτρέπω να μη<BR>
θανατώσης το τέκνον σου και να μη εξαγοράσης διά τοιαύτης θυσίας<BR>
την ιδικήν μου ευτυχίαν.  Διότι είναι άδικον συ μεν να στενάζης,<BR>
εγώ δε να χαίρω, ν' αποθνήσκωσιν οι του οίκου σου και οι ιδικοί<BR>
μου ν' απολαύωσι του φωτός της ζωής. Και τωόντι, τι λείπει εις εμέ;<BR>
Εάν έχω πόθον συζύγου,  μήπως δεν δύναμαι να λάβω άλλην ; Εγώ να<BR>
καταστρέψω τον αδελφόν μου διά ν' ανακτήσω την Ελένην, ν’<BR>
ανταλλάξω το αγαθόν μου αντί κακού ; Ωμίλουν προ ολίγου αληθώς ως<BR>
νέος απερίσκεπτος πριν εξετάσω και αντιληφθώ καλλίτερον τι είναι<BR>
να φονεύση τις τα τέκνα του.  Αλλά τώρα, καταμετρών την φοβεράν<BR>
αλήθειαν, αισθάνομαι εις την ψυχήν μου έλεος βαθύ διά την<BR>
ταλαίπωρον κόρην, κόρην αδελφού μου, μέλλουσαν να θυσιασθή χάριν<BR>
μιας τοιαύτης συζύγου μου. Και ποία σύγκρισις δύναται να υπάρξη<BR>
μεταξύ της  Ελένης και της θυγατρός σου; Όχι, ας διαλυθή και ας<BR>
απέλθη έξ Αυλίδος ο στρατός όθεν ήλθε. Συ δε, αδελφέ, παύσε<BR>
δακρύων και προκαλών και εις εμέ ομοίως δάκρυα. Εάν ο χρησμός<BR>
έδωκε και εις εμέ δικαίωμα επί της ζωής της κόρης σου, εγώ<BR>
παραιτούμαι και σοι αποδίδω το δικαίωμα τούτο. Αληθώς μεταβάλλω<BR>
όσα είπον πρότερον, αλλά το πράττω μεταπειθόμενος εξ ακαταμαχήτων<BR>
λόγων. Με μετέπεισεν η προς τον αδελφόν μου αγάπη. Είναι άξιον<BR>
χρηστού ανδρός να εκλέγη πάντοτε τα βέλτιστα.</p>

<p>ΧΟΡΟΣ<BR>
Ιδού λόγοι ευγενείς και αρμόζοντες εις απόγονον του Ταντάλου, του<BR>
υιού του Διός. Είσαι τωόντι άξιος των προγόνων σου, Ατρείδη.</p>

<p>ΑΓΑΜΕΜΝΩΝ<BR>
Εύγε, Μενέλαε, ότι παρά τας προσδοκίας μου και επαξίως σου αυτού<BR>
ωμίλησας ορθώς. Των αδελφών τας έριδας διεγείρει πάντοτε ο έρως<BR>
και η οικογενειακή πλεονεξία. Αλλ' εγώ αποστρέφομαι τοιαύτην<BR>
συγγένειαν πικράν εις αμφοτέρους. Εν τούτοις αμείλικτος τύχη<BR>
απαιτεί της κόρης μου τον φόνον.</p>

<p>ΜΕΝΕΛΑΟΣ<BR>
Τι λέγεις ; Και ποίος θα σε αναγκάση ποτέ να θανατώσης την κόρην<BR>
σου;</p>

<p>ΑΓΑΜΕΜΝΩΝ<BR>
Ολόκληρον το στράτευμα των Ελλήνων.</p>

<p>ΜΕΝΕΛΑΟΣ<BR>
Όχι, ποσώς. Αρκεί να την στείλης οπίσω εις το Άργος</p>

<p>ΑΓΑΜΕΜΝΩΝ<BR>
θα ηδυνάμην να το πράξω χωρίς να παρατηρηθή. Δεν θα κατορθώσω όμως<BR>
ν' αποφύγω άλλο τι.</p>

<p>ΜΕΝΕΛΑΟΣ<BR>
Ποίον; Δεν πρέπει να φοβήσαι τόσον τα πλήθη.</p>

<p>ΑΓΑΜΕΜΝΩΝ<BR>
Ο Κάλχας θ' ανακοινώση τον χρησμόν εις το στράτευμα.</p>

<p>ΜΕΝΕΛΑΟΣ<BR>
Αλλά δεν θα το πράξη βέβαια, εάν προ τούτου αποθάνη και ουδέν<BR>
ευκολώτερον τούτου.</p>

<p>ΑΓΑΜΕΜΝΩΝ<BR>
Οι μάντεις είναι γένος μοχθηρόν και φιλόδοξον.</p>

<p>ΜΕΝΕΛΑΟΣ<BR>
Και τούτο μισητόν και άχρηστον.</p>

<p>ΑΓΑΜΕΜΝΩΝ<BR>
Δεν φοβείσαι όμως έν άλλο πράγμα, το οποίον εγώ σκέπτομαι;</p>

<p>ΜΕΝΕΛΑΟΣ<BR>
Εάν δεν το ακούσω, δεν δύναμαι να γνωρίζω τι εννοείς.</p>

<p>ΑΓΑΜΕΜΝΩΝ<BR>
Ο γόνος του Σισύφου γνωρίζει τα πάντα.</p>

<p>ΜΕΝΕΛΑΟΣ<BR>
Εννοείς τον Οδυσσέα• αλλ' αυτός δεν θα θελήση βέβαια να βλάψη ούτε<BR>
σε ούτ' εμέ.</p>

<p>ΑΓΑΜΕΜΝΩΝ<BR>
Είναι πολύ πανούργος, ως γνωρίζεις, και πάντοτε συντάσσεται μετά<BR>
του πλήθους.</p>

<p>ΜΕΝΕΛΑΟΣ<BR>
Τωόντι. Έχει και το μέγα κακόν να ήναι λίαν φιλόδοξος.</p>

<p>ΑΓΑΜΕΜΝΩΝ<BR>
Φαντάσθητι λοιπόν τον Οδυσσέα να σταθή εν τω μέσω του<BR>
συνηθροισμένου στρατεύματος, να διακηρύξη δημοσία τον χρησμόν του<BR>
Κάλχαντος και να με κατηγορήση ότι, ενώ πρώτον υπεσχέθην να<BR>
θυσιάσω την κόρην μου εις την Αρτέμιδα, τώρα αρνούμαι να το πράξω.<BR>
Όλον τον στρατόν τότε εξεγείρων εις παραφοράν βεβαίως θά διατάξη<BR>
τους Έλληνας να θανατώσωσι μεν και σε και εμέ, να σφάξωσι δε την<BR>
κόρην μου. Αλλά, και αν ακόμη καταφύγω εις το Άργος, θα έλθουν εις<BR>
αυτάς τας κυκλωπείους Μυκήνας και κατασκάψαντες την πόλιν θα μας<BR>
αρπάσωσιν όλους εκείθεν. Ιδού η εικών της συμφοράς μου. Ω, εις<BR>
ποία φρικώδη δεινά οι θεοί μ’ εβύθισαν τον δυστυχή ! Προσπάθησον<BR>
καν, Μενέλαε, διατρέχων το στρατόπεδον, να μη μάθη από τούδε η<BR>
Κλυταιμνήστρα ό,τι μέλλει να συμβή μέχρις ου ο Άδης μου καταπίη<BR>
την κόρην μου. Ούτω τουλάχιστον θα έχω να κλαύσω ολιγώτερον.</p>

<p>(Προς τον Χορόν)</p>

<p>Σεις δε, ξέναι, κρατείτε μυστικόν ό,τι ηκούσατε.</p>

<p>(Ο Αγαμέμνωνκαι ο Μενέλαος απέρχονται).</p>

<p><b>
ΠΑΡΟΔΟΣ ΔΕΎΤΕΡΑ</b></p>

<p>
ΧΟΡΟΣ</p>

<p>(Στροφή).</p>

<p>Ευδαίμονες όσοι απολαμβάνουσι μετά σωφροσύνης και μετριότητος της<BR>
Αφροδίτης τα δώρα και εν ηρεμία ψυχής δέχονται το παράφορον πάθος,<BR>
όπερ ο χρυσοκόμης Έρως εις την καρδίαν ακοντίζει τόξα τανύων<BR>
διττά, τα μεν μακαρίας γλυκύτητος, τα δε πόνου ολεθρίου. Ω ωραία<BR>
Κύπρις, απότρεψον τα δεύτερα ταύτα βέλη από των ιδικών μας<BR>
θαλάμων. Μοι αρκεί να έχω μετρίαν καλλονήν, αγνούς όμως θέλω τους<BR>
πόθους μου, και δεν ζητώ τον σφοδρόν αλλά τον μέτριον έρωτα.</p>

<p>(Αντιστροφή).</p>

<p>Διάφοροι είναι οι χαρακτήρες και τα ήθη των ανθρώπων, μία όμως και<BR>
απλή η αρετή. Εις απόκτησιν δε της αρετής φέρει ασφαλώς η υγιής<BR>
ανατροφή και η εκπαίδευσις. Η αιδώς είναι της σοφίας γνώρισμα,<BR>
αύτη δε έχει και την υπέροχον χάριν να φωτίζη τον νουν προς<BR>
διάγνωσιν του καθήκοντος, του οποίου η εκπλήρωσις παρέχει αθάνατον<BR>
κλέος. Είναι μέγα αγαθόν να θηρεύη την αρετήν η μεν γυνή φεύγουσα<BR>
τον αθέμιτον έρωτα, ο δε ανήρ ασκών τας κοσμούσας αυτόν ποικίλας<BR>
δυνάμεις, δι’ ων αι πόλεις κραταιούνται.</p>

<p>(Επωδός).</p>

<p>Ω Πάρις, διατί να έλθης εις την Ελλάδα συ, όστις ανετράφης βοσκός<BR>
λευκών αγελάδων εις την τρωικήν Ίδην συρίζων βάρβαρα μέλη, και δι'<BR>
αυλού φρυγικού επεχειρήσας εδώ να ψάλης ήχους Ολυμπίους; Έζης<BR>
βόσκων εκεί καλάς γαλακτοφόρους δαμάλεις, ότε η περί κάλλους έρις<BR>
των θεαινών σ' εκάλεσε κριτήν εις την Ελλάδα προ των ελεφαντίνων<BR>
ανακτόρων των. Και όταν οι οφθαλμοί σου αντίκρυσαν τους οφθαλμούς<BR>
της Ελένης, αντήλλαξαν έρωτος φλόγα. Η έρις εκείνη των θεαινών,<BR>
άλλην έριδα γεννήσασα, φέρει τώρα την Ελλάδα μετά στόλου και<BR>
στρατού κατά της ακροπόλεως της Τροίας.</p>

<p>
<b>ΠΡΑΞΙΣ ΤΡΙΤΗ</b></p>

<p>
<b>ΣΚΗΝΗ Α’.</b><BR>
(Φαίνονται μακρόθεν η Κλυταιμνήστρα και η Ιφιγένεια εφ’ αμάξης<BR>
ερχόμεναι)</p>

<p>ΧΟΡΟΣ<BR>
Ω! ω ! πόσον μεγάλαι και λαμπραί είναι αι ευτυχίαι των μεγάλων !<BR>
να η Ιφιγένεια και η κόρη του Τυνδάρου, η Κλυταιμνήστρα, η<BR>
βασίλισσα. Τι ευγενείς βλαστοί ενδόξων γονέων, και προς ποίας<BR>
υψηλάς τύχας αποβλέπουσιν ! Οι υψηλοί και κραταιοί άνθρωποι<BR>
φαίνονται ως θεοί εις τους χαμηλούς και αδυνάτους. Κόραι της<BR>
Χαλκίδος, ας σταθώμεν εδώ να δώσωμεν την χείρα εις την βασίλισσαν,<BR>
όταν θα καταβή από της αμάξης όπως πατήση ασφαλώς το έδαφος. Ας<BR>
την υποδεχθώμεν με χείρα φιλόφρονα και ήθος γλυκύ, ίνα μη φοβηθή<BR>
μόλις φθάση εδώ η ωραία του Αγαμέμνονος κόρη και μη ταραχθώσι μηδ'<BR>
εκπλαγώσιν αι Αργείαι ξέναι, όταν μας ίδουωσι ξένας και ημάς.</p>

<p>
<BR>
<b>ΣΚΗΝΗ Β’.</b></p>

<p>
<BR>
ΚΛΥΤΑΙΜΝΗΣΤΡΑ μετά του μικρού ΟΡΕΣΤΟΥ, ΙΦΙΓΕΝΕΙΑ, ΑΚΟΛΟΥΘΟΙ αυτού<BR>
νεάνιδες και ΧΟΡΟΣ</p>

<p>(Εισέρχονται, εφ’ αμάξης, ήτις ίσταται εις το βάθος).</p>

<p>ΚΛΥΤΑΙΜΝΗΣΤΡΑ<BR>
(προς τον Χορόν)</p>

<p>Αίσιος είναι δι’ ημάς οιωνός οι φιλόφρονες τρόποι και οι γλυκείς<BR>
λόγοι, δι’ ων μας υποδέχεσθε, και ελπίζω ότι εις γάμους τωόντι<BR>
ευτυχείς φέρω νύμφην την κόρην μου.</p>

<p>(Προς τους ακολούθους)</p>

<p>Λάβετε σεiς εκ της αμάξης τα γαμήλια δώρα της θυγατρός μου και<BR>
φέρετε τα μετά προσοχής εις την βασιλικήν σκηνήν. Έξελθε, κόρη<BR>
μου, της αμάξης και πάτησε εις το έδαφος τους αβρούς και<BR>
κουρασμένους πόδας σου. (Προς τον Χορόν). Σεις δε, νεάνιδες,<BR>
λάβετε την εις τας αγκάλας σας διά να καταβή εκ της αμάξης. Δόσατέ<BR>
μου τώρα τας χείρας σας να στηριχθώ καταβαίνουσα κ' εγώ. Σεις αι<BR>
άλλαι σταθήτε εκεί παρά τας κεφαλάς των ίππων, ίνα μη τρομάξουν μη<BR>
βλέποντες κανένα να στέκη πλησίον των. Σηκώσατε και τον μικρόν<BR>
αυτόν Ορέστην, τον υιόν του Αγαμέμνονος. Είναι ακόμη, βλέπετε,<BR>
τόσον μικρός ! Κοιμάσαι, παιδί μου; Σε απεκοίμισεν ο δρόμος της<BR>
αμάξης, αί; Σήκω τώρα και πλησιάζουν οι γάμοι οι ευτυχείς της<BR>
αδελφής σου. Σήκω και θα γίνης συγγενής ανδρός γενναίου, του υιού<BR>
της Νηρηίδος Θέτιδος, του ίσου προς θεούς. Έλα συ τώρα, Ιφιγένεια,<BR>
κάθισε πλησίον της μητρός σου, διά να δείξης εις αυτάς τας ξένας<BR>
πόσον είμαι ευτυχής. Α ! να ο πατήρ σου ο αγαπητός, χαιρέτισε τον,<BR>
κόρη μου.</p>

<p><b>
ΣΚΗΝΗ Γ'.</b></p>

<p>
ΑΓΑΜΕΜΝΩΝ και οι ΑΝΩΤΕΡΩ</p>

<p>ΙΦΙΓΕΝΕΙΑ<BR>
Μητέρα μου, άφες με να τρέξω πρώτη να εναγκαλισβώ σφιχτά στήθος με<BR>
στήθος τον πατέρα μου.</p>

<p>ΚΛΥΤΑΙΜΝΗΣΤΡΑ<BR>
Ω άναξ Αγαμέμνων, πολύτιμε μου σύζυγε, ιδού ήλθομεν πισταί εις την<BR>
πρόσκλησίν σου και πρόθυμοι.</p>

<p>ΙΦΙΓΕΝΕΙΑ<BR>
Θέλω να εναγκαλισθώ, πατέρα μου, τα στήθη σου. Μη οργισθής δι'<BR>
αυτό. Έχω τόσον καιρόν να σε ιδώ !</p>

<p>ΚΛΥΤΑΙΜΝΗΣΤΡΑ<BR>
Και πρέπει μάλιστα, παιδί μου. Γνωρίζω ότι εξ όλων μου των τέκνων<BR>
συ, περισσότερον αγαπάς τον πατέρα σου.</p>

<p>ΙΦΙΓΕΝΕΙΑ<BR>
Ω ! με πόσην χαράν σ' επαναβλέπω μετά τόσον καιρόν, πατέρα μου<BR>
αγαπητέ !</p>

<p>ΑΓΑΜΕΜΝΩΝ<BR>
Κ’ εγώ σε, κόρη μου. Ίση είναι και εμού η χαρά.</p>

<p>ΙΦΙΓΕΝΕΙΑ<BR>
Χαίρε, πάτερ μου. Α ! τι καλά έκαμες να με φέρης πλησίον σου !</p>

<p>ΑΓΑΜΕΜΝΩΝ<BR>
Δεν ηξεύρω αν έπραξα καλώς ή όχι.</p>

<p>ΙΦΙΓΕΝΕΙΑ<BR>
Αλλά διατί στρέφεις αλλού το βλέμμα, αφού είπες ότι μ’ επανείδες<BR>
χαίρων ;</p>

<p>ΑΓΑΜΕΜΝΩΝ<BR>
Αί, κόρη μου, είς βασιλεύς και αρχιστράτηγος έχει περί μυρίων<BR>
πραγμάτων να φροντίση.</p>

<p>ΙΦΙΓΕΝΕΙΑ<BR>
Άφες αύτας τας φροντίδας και σκέπτου μόνον περί εμού τώρα.</p>

<p>ΑΓΑΜΕΜΝΩΝ<BR>
Αλλά δεν βλέπεις ότι είμαι προσηλωμένος εις σε και μόνην ;</p>

<p>ΙΦΙΓΕΝΕΙΑ<BR>
Φαίδρυνε το πρόσωπον σου και κύτταξέ με με όλην την αγάπην σου.</p>

<p>ΑΓΑΜΕΜΝΩΝ<BR>
Να, σε βλέπω μετά χαράς, ως πάντοτε οσάκις σε βλέπω.</p>

<p>ΙΦΙΓΕΝΕΙΑ<BR>
Αλλά διατί από τους οφθαλμούς σου ρέουν δάκρυα ;</p>

<p>ΑΓΑΜΕΜΝΩΝ<BR>
Διότι θα χωρισθώμεν, κόρη μου, διά πολύν καιρόν.</p>

<p>ΙΦΙΓΕΝΕΙΑ<BR>
Δεν σ' εννοώ, πατέρα μου φίλτατε. Τι θέλεις να είπης ;</p>

<p>ΑΓΑΜΕΜΝΩΝ<BR>
Όσω λογικώτερον ομιλείς, τόσω περισσότερον με συγκινείς.</p>

<p>ΙΦΙΓΕΝΕΙΑ<BR>
Α ! τότε λοιπόν θα σου λέγω τρελλούς λόγους, διά να χαρής.</p>

<p>ΑΓΑΜΕΜΝΩΝ<BR>
(καθ’ εαυτόν:)</p>

<p>Οίμοι! να σιωπήσω πλέον είν' αδύνατον.<BR>
(Προς την Ιφιγένειαν)</p>

<p>Όχι, παιδί μου, ό,τι λέγεις είναι δι’ εμέ ευχάριστον.</p>

<p>ΙΦΙΓΕΝΕΙΑ<BR>
Μείνε, πάτερ μου, μαζή μας.  Μη φύγης εις τα ξένα.</p>

<p>ΑΓΑΜΕΜΝΩΝ<BR>
Αυτό κ' εγώ θέλω, αλλ’ ακριβώς διότι δεν δύναμαι να πράξω τούτο,<BR>
το οποίον θέλω, λυπούμαι τόσον.</p>

<p>ΙΦΙΓΕΝΕΙΑ<BR>
Άφες τα να χαθούν αυτά τα όπλα και τα εκ του Μενελάου δεινά.</p>

<p>ΑΓΑΜΕΜΝΩΝ<BR>
Αλλους αυτά θα καταστρέψουν, αφού πρώτον κατέστρεψαν εμέ.</p>

<p>ΙΦΙΓΕΝΕΙΑ<BR>
Πόσον καιρόν μας έλειπες καθήμενος εδώ εις τους κόλπους της<BR>
Αυλίδος !</p>

<p>ΑΓΑΜΕΜΝΩΝ<BR>
Και όμως ακόμη ο απόπλους του στόλου εμποδίζεται.</p>

<p>ΙΦΙΓΕΝΕΙΑ<BR>
Πού είναι αυτή η χώρα των Φρυγών, πάτερ μου ;</p>

<p>ΑΓΑΜΕΜΝΩΝ<BR>
Εκεί όπου είθε να μη εγεννάτο ποτέ ο υιός του Πριάμου Πάρις.</p>

<p>ΙΦΙΓΕΝΕΙΑ<BR>
Και θα με αφήσης λοιπόν διά να φύγης τόσον μακράν ;</p>

<p>ΑΓΑΜΕΜΝΩΝ<BR>
Και συ, κόρη μου, θα φύγης μακράν ως και ο πατήρ σου.</p>

<p>ΙΦΙΓΕΝΕΙΑ<BR>
Πόσον θα ήμην ευτυχής, εάν ήρμοζε να με λάβης μαζή σου εις αυτό<BR>
σου το ταξείδιον !</p>

<p>ΑΓΑΜΕΜΝΩΝ<BR>
Και συ θα ταξειδεύσης ως εγώ και θα ενθυμήσαι τον πατέρα σου εκεί.</p>

<p>ΙΦΙΓΕΝΕΙΑ.<BR>
Με την μητέρα μου θα ταξειδεύσω ή μόνη ;</p>

<p>ΑΓΑΜΕΜΝΩΝ<BR>
Μόνη, μακράν του πατρός και της μητρός σου.</p>

<p>ΙΦΙΓΕΝΕΙΑ<BR>
Λοιπόν με στέλλεις, πάτερ μου, να κατοικήσω εις άλλον οίκον ;</p>

<p>ΑΓΑΜΕΜΝΩΝ<BR>
Άφες αυτά. Αι νεάνιδες δεν πρέπει να γνωρίζουν τοιαύτα πράγματα.</p>

<p>ΙΦΙΓΕΝΕΙΑ<BR>
Σπεύσε τουλάχιστον να επιστρέψης εκ Φρυγίας προς εμέ, αφού νικήσης<BR>
εκεί.</p>

<p>ΑΓΑΜΕΜΝΩΝ<BR>
Πρέπει πρότερον να τελέσω εδώ μίαν θυσίαν.</p>

<p>ΙΦΙΓΕΝΕΙΑ<BR>
Δεν ημπορώ να ήμαι κ' εγώ εις αυτήν την θυσίαν με τους ιερείς, να<BR>
την ιδώ ευλαβώς ;</p>

<p>ΑΓΑΜΕΜΝΩΝ<BR>
θα την ίδης, κόρη μου, θα την ίδης, διότι θα ίστασαι πλησίον της<BR>
τραπέζης της θυσίας.</p>

<p>ΙΦΙΓΕΝΕΙΑ<BR>
Και θα χορεύσουν, πάτερ μου, περί τον βωμόν ;</p>

<p>ΑΓΑΜΕΜΝΩΝ<BR>
Πόσον σου ζηλεύω την άγνοιαν ! Ύπαγε τώρα, κόρη μου, εις τα δώματα<BR>
σου να σε ίδωσιν αι νεανίδες εκεί. Δός μου την χείρα και έν φίλημα<BR>
σου.</p>

<p>(Την ασπάζεται)</p>

<p>Φίλημα πικρόν, διότι πολύ μακρός θα ήναι ο χρόνος καθ’ ήν θα<BR>
μείνης μακράν του πατρός σου. Ω στήθος προσφιλές και παρειαί και<BR>
ξανθή κόμη ! Εις ποίαν δεινήν συμφοράν μας έφερεν η Τροία και η<BR>
Ελένη ! Παύω τους λόγους, διότι ορμώσιν ακάθεκτα εις τους<BR>
οφθαλμούς μου τα δάκρυα μόλις σε ήγγισα. Είσελθε εις τα δώματα.</p>

<p>(Η Ιφιγένεια εισέρχεται εις την σκηνήν).</p>

<p><b>ΣΚΗΝΗ Δ'.</b></p>

<p>ΑΓΑΜΕΜΝΩΝ, ΚΛΥΤΑΙΜΝΗΣΤΡΑ, ΧΟΡΟΣ</p>

<p>ΑΓΑΜΕΜΝΩΝ<BR>
Συγγνώμην, κόρη της Λήδας, ότι, μέλλων να δώσω την κόρην μου εις<BR>
τον Αχιλλέα, συνεκινήθην τόσον. Ευτυχής μεν είναι ο χωρισμός αλλ'<BR>
οδυνηρός πάντοτε διά τους γονείς, όταν ο πατήρ, ο τόσον μοχθήσας<BR>
διά την ανατροφήν των τέκνων του, τα παραδίδη εις άλλην<BR>
οικογένειαν.</p>

<p>
ΚΛΥΤΑΙΜΝΗΣΤΡΑ<BR>
Δεν είμαι τόσον άφρων, ώστε να μη αναγνωρίζω δικαίαν την λύπην<BR>
σου. Και εγώ την αυτήν συγκίνησιν θα υποστώ καθ ην στιγμήν θα δώσω<BR>
το τέκνον μου εις γάμον. Αλλ' αυτό θέλει ο νόμος ο κοινωνικός,<BR>
παρερχομένου δε του χρόνου η οδύνη μετριάζεται. Ειπέ μοι τώρα περί<BR>
του γαμβρού, τον οποίον εξέλεξας. Γνωρίζω βεβαίως το όνομά του,<BR>
αλλ' επιθυμώ να μάθω το γένος του οποίου κατάγεται.</p>

<p>ΑΓΑΜΕΜΝΩΝ<BR>
Η Αίγινα εγεννήθη υπό του Ασωπού, ως ηξεύρεις.</p>

<p>ΚΛΥΤΑΙΜΝΗΣΤΡΑ<BR>
Ναι, αλλά σύζυγος αυτής εγένετο θεός τις άραγε ή θνητός, και<BR>
ποίος ;</p>

<p>ΑΓΑΜΕΜΝΩΝ<BR>
Ο Ζευς, όστις εξ αυτής εγέννησε τον Αιακόν, βασιλέα της Οινώνης.</p>

<p>ΚΛΥΤΑΙΜΝΗΣΤΡΑ<BR>
Και ποίος υιός του Αιακού τον εδέχθη εις τον θρόνον ;</p>

<p>ΑΓΑΜΕΜΝΩΝ<BR>
Ο Πηλεύς, όστις έλαβεν ως σύζυγον την κόρην του Νηρέως Θέτιδα.</p>

<p>
ΚΛΥΤΑΙΜΝΗΣΤΡΑ<BR>
Με την θέλησιν άραγε του θεού Νηρέως, ή παρά την θέλησίν του;</p>

<p>ΑΓΑΜΕΜΝΩΝ<BR>
Ο Ζευς την εμνήστευσε και ο πατήρ της την έδωκεν εις γάμον.</p>

<p>ΚΛΥΤΑΙΜΝΗΣΤΡΑ<BR>
Και πού ετελέσθη ο γάμος, μήπως επί των κυμάτων του πελάγους;</p>

<p>ΑΓΑΜΕΜΝΩΝ<BR>
Εις τα μεγαλοπρεπή υψώματα του Πηλίου, εκεί ένθα ο Χείρων<BR>
κατοικεί.</p>

<p>ΚΛΥΤΑΙΜΝΗΣΤΡΑ<BR>
Εκεί όπου λέγουν ότι κατώκησε το γένος των Κενταύρων ;</p>

<p>ΑΓΑΜΕΜΝΩΝ<BR>
Ναι, εκεί οι θεοί ετέλεσαν τους γάμους του Πηλέως.</p>

<p>ΚΛΥΤΑΙΜΝΗΣΤΡΑ<BR>
Και ποίος ανέθρεψε τον Αχιλλέα, η Θέτις ή ο πατήρ του;</p>

<p>ΑΓΑΜΕΜΝΩΝ<BR>
Τον ανέθρεψεν ο Χείρων, διά να μη μάθη τα κακά ήθη των θνητών<BR>
ανθρώπων.</p>

<p>ΚΛΥΤΑΙΜΝΗΣΤΡΑ<BR>
Σοφός τωόντι ο ανατροφεύς, ο δε δώσας εις αυτόν το παιδίον<BR>
σοφώτερος.</p>

<p>ΑΓΑΜΕΜΝΩΝ<BR>
Τοιούτος λοιπόν είναι ο ανήρ, όστις θα γίνη σύζυγος της θυγατρός<BR>
σου.</p>

<p>ΚΛΥΤΑΙΜΝΗΣΤΡΑ<BR>
Άμεμπτος βέβαια. Και εις ποίαν πόλιν της Ελλάδος κατοικεί;</p>

<p>ΑΓΑΜΕΜΝΩΝ<BR>
Εις την χώραν της Φθίας, παρά τας όχθας του Απιδανού.</p>

<p>ΚΛΥΤΑΙΜΝΗΣΤΡΑ<BR>
Και εκεί μακράν θα φέρη την κόρην μας;</p>

<p>ΑΓΑΜΕΜΝΩΝ<BR>
Περί τούτου θ' αποφασίση αυτός ως σύζυγός της.</p>

<p>ΚΛΥΤΑΙΜΝΗΣΤΡΑ<BR>
Είθε να ζήσουν και οι δύο ευτυχείς. Και πότε άραγε θα τελεσθή ο<BR>
γάμος ;</p>

<p>ΑΓΑΜΕΜΝΩΝ<BR>
Όταν συμπληρωθή αισίως ο κύκλος της σελήνης.</p>

<p>ΚΛΥΤΑΙΜΝΗΣΤΡΑ<BR>
Ετέλεσας ήδη την προ του γάμου θυσίαν εις την θεάν ;</p>

<p>ΑΓΑΜΕΜΝΩΝ<BR>
Μέλω να την τελέσω τώρα, και εις τούτο ετοιμάζομαι.</p>

<p>ΚΛΥΤΑΙΜΝΗΣΤΡΑ<BR>
Και θα παραθέσης ύστερον γαμήλιον γεύμα ;</p>

<p>ΑΓΑΜΕΜΝΩΝ<BR>
Αφού πρώτον θυσιάσω εις τους θεούς όσα θύματα πρέπει.</p>

<p>ΚΛΥΤΑΙΜΝΗΣΤΡΑ<BR>
Ημείς δ' αι γυναίκες πού θα έχωμεν την γαμήλιον τράπεζαν;</p>

<p>ΑΓΑΜΕΜΝΩΝ<BR>
Εδώ, παρά τας πρύμνας των πλοίων.</p>

<p>ΚΛΥΤΑΙΜΝΗΣΤΡΑ<BR>
Έχει καλώς, και κατ’ ανάγκην τούτο θα γίνη. Είθε ν’ αποβώσιν<BR>
ευτυχώς τα πάντα.</p>

<p>ΑΓΑΜΕΜΝΩΝ<BR>
Όσον διά σε, αγαπητή μου σύζυγε, άκουσον και πράξον ό,τι θα σου<BR>
είπω.</p>

<p>ΚΛΥΤΑΙΜΝΗΣΤΡΑ<BR>
Είπε, τι θέλεις; Γνωρίζεις ότι πάντοτε σου είμαι ευπειθής.</p>

<p>ΑΓΑΜΕΜΝΩΝ<BR>
Εγώ και η Ιφιγένεια θα μείνωμεν εδώ, όπου και ο Αχιλλεύς.</p>

<p>ΚΛΥΤΑΙΜΝΗΣΤΡΑ<BR>
Και χωρίς εμού της μητρός πως είναι δυνατόν να πράξητε ό,τι εις<BR>
εμέ μόνην την μητέρα αρμόζει να πράξω ;</p>

<p>ΑΓΑΜΕΜΝΩΝ<BR>
Εγώ μεθ' όλου του στρατεύματος θα τελέσωμεν της κόρης μας τους<BR>
γάμους.</p>

<p>ΚΛΥΤΑΙΜΝΗΣΤΡΑ<BR>
Και εγώ πού θα ήμαι;</p>

<p>ΑΓΑΜΕΜΝΩΝ<BR>
Συ να επιστρέψης εις το Άργος, διά να φροντίζης περί των άλλων<BR>
θυγατέρων μας.</p>

<p>ΚΛΥΤΑΙΜΝΗΣΤΡΑ<BR>
Ν' αφήσω εδώ την κόρην μου ; Και ποίος θα κρατή την λαμπάδα του<BR>
γάμου ;</p>

<p>ΑΓΑΜΕΜΝΩΝ<BR>
Εγώ, ο πατήρ.</p>

<p>ΚΛΥΤΑΙΜΝΗΣΤΡΑ<BR>
Αυτό δεν επιτρέπεται. Μη λέγης άτοπα.</p>

<p>ΑΓΑΜΕΜΝΩΝ<BR>
Αλλά δεν αρμόζει να ευρίσκεσαι συ εν τω μέσω του πλήθους του<BR>
στρατού.</p>

<p>ΚΛΥΤΑΙΜΝΗΣΤΡΑ<BR>
Αλλ' εις εμέ, ήτις την εγέννησα, ανήκει και να την υπανδρεύσω.</p>

<p>ΑΓΑΜΕΜΝΩΝ<BR>
Έπειτα αι άλλαι θυγατέρες μας δεν πρέπει βέβαια να μένωσι μόναι<BR>
εις τον οίκον.</p>

<p>ΚΛΥΤΑΙΜΝΗΣΤΡΑ<BR>
Αυταί φυλάττονται ασφαλώς εις τους κλειστούς παρθενώνας των.</p>

<p>ΑΓΑΜΕΜΝΩΝ<BR>
Πείσθητι εις όσα σου λέγω.</p>

<p>ΚΛΥΤΑΙΜΝΗΣΤΡΑ<BR>
Όχι, μα την Ήραν την προστάτιδα του Άργους! Συ ως ανήρ πρέπει ν’<BR>
ασχολήσαι εις τα εκτός του οίκου, εγώ δε εις τα εντός, επομένως<BR>
και να παρίσταμαι εις τους γάμους της θυγατρός μου.</p>

<p>(Απέρχεται).</p>

<p>Αλλοίμονον ! Μάταιοι οι λόγοι μου. Απέτυχον ελπίσας ν’ απομακρύνω<BR>
την άτυχη μητέρα από του τρομερού θεάματος. Διά σοφισμάτων και<BR>
προφάσεων προς αυτά τα φίλτατά μου ομιλώ και ηττώμαι πανταχού.<BR>
Αλλ' ας υπάγω προς τον μάντιν Κάλχαντα, ίνα δυνηθώ να μάθω<BR>
σαφέστερον τις ο πόθος της θεάς, ο τόσον δι’ εμέ δυσμενής και διά<BR>
την Ελλάδα τόσον αλγεινός.   Ω! ο άνθρωπος ο φρόνιμος ή πρέπει να<BR>
έχη εις τον οίκον του γυναίκα χρηστήν και ενάρετον, ή να μη<BR>
νυμφεύεται ποτέ.<BR>
(Απέρχεται).</p>

<p><b>
ΠΑΡΟΔΟΣ ΤΡΙΤΗ</b></p>

<p>
ΧΟΡΟΣ</p>

<p>(Στροφή).</p>

<p>θα φθάση λοιπόν πάνοπλος επί των πλοίων ο κραταιός των Ελλήνων<BR>
στρατός εις τας αργυροδινείς εκβολάς του Σιμούντος, ένθα πυργούται<BR>
επί της Απολλωνείου Τροίας το Ίλιον, και όπου, ως ακούω, η μάντις<BR>
Κασσάνδρα, εστεμμένη με δάφνην θαλεράν, λύει τους ξανθούς<BR>
πλοκάμους της κόμης της, οσάκις ο θεός εμπνέων αυτήν τη επιβάλλει<BR>
χρησμωδόν μαντείαν.</p>

<p>(Αντιστροφή).</p>

<p>Και θα σταθώσιν ορθοί επί των επάλξεων του Ιλίου και περί τα τείχη<BR>
ένοπλοι οι Τρώες, όταν από του πελάγους φερόμενος επί των<BR>
μεγαλοπρεπών του πλοίων και ταχύ κωπηλατών ο διά χαλκών ασπίδων<BR>
ωπλισμένος ελληνικός στρατός θα πλησιάζη εις τα στόμια του<BR>
Σιμούντος, όπως αρπάση την αδελφήν των ουρανίων διδύμων Διοσκούρων<BR>
Ελένην και διά λόγχης και ασπίδος την επαναφέρη από της χώρας του<BR>
Πριάμου εις την γην της Ελλάδος.</p>

<p>(Επωδός).</p>

<p>Και βλέπω από τούδε τον ελληνικόν στρατόν να περικυκλώνη τα<BR>
πέτρινα τείχη της Περγάμου, της οχυράς των Φρυγών ακροπόλεως, διά<BR>
σιδήρου φονικού, να κόπτη και να σωρεύη κεφαλάς και, κυριεύων την</p>

<p>πόλιν, να  συλλαμβάνη θρηνούσας την γυναίκα και τας κόρας του<BR>
Πριάμου.  Κλαίουσα τότε η κόρη του Διός Ελένη θ' αποσπασθή μακράν<BR>
του συζύγου της.   Ω ! είθε ποτέ τοιαύτη  συμφορά να μη επέλθη<BR>
ούτε εις εμέ ούτε εις τους  απογόνους μου,  οποία θα πλήξη τας<BR>
χρυσοστολίστους Λυδάς  και Τρωάδας συζύγους, αίτινες, θρηνούσαι<BR>
παρά τους ιστούς των, θα λέγουν η μία προς την άλλην : — «Ποίος<BR>
άραγε των Ελλήνων κλαίουσαν σύρων με από της μακράς μου κόμης θα<BR>
με αποσπάση της ερειπωμένης πατρίδος μου; ». Και όλα ταύτα εξ<BR>
αιτίας σου,   Ελένη, κόρη του κύκνου με τον μακρόν λαιμόν, ως η<BR>
φήμη λέγει, βεβαιούσα ότι σ’ εγέννησεν η Λήδα ενωθείσα μετά του<BR>
Διός λαβόντος την μορφήν του πτηνού τούτου. Αυτά λέγει η φήμη,<BR>
εκτός αν οι ποιηταί διέδωκαν εις τους ανθρώπους παρηλλαγμένην περί<BR>
τούτων την αλήθειαν.</p>

<p>
<BR><b>
ΠΡΑΞΙΣ ΤΕΤΑΡΤΗ</b></p>

<p><b>
ΣΚΗΝΗ Α'.</b></p>

<p>
ΑΧΙΛΛΕΥΣ και ΧΟΡΟΣ</p>

<p>ΑΧΙΛΛΕΥΣ<BR>
Πού είναι ο αρχιστράτηγος των Ελλήνων; Τις εκ των θεραπόντων του<BR>
θ' απαντήση περί τούτου εις εμέ τον Πηλείδην Αχιλλέα, όστις ήλθον<BR>
εδώ εις την σκηνήν του να τον εύρω ; Όλοι μεν αναμένομεν εδώ αργοί<BR>
παρά τον Εύριπον, δεν είναι όμως ίση η αδημονία εις όλους. Άλλοι<BR>
εξ ημών, άγαμοι όντες, αφήκαν ερήμους εις την πατρίδα τους οίκους<BR>
των, άλλοι όμως έχουσιν εκεί και γυναίκα και τέκνα. Τόσον<BR>
ακατάσχετος είναι ο πόθος, τον οποίον αυτοί οι θεοί ενέπνευσαν εις<BR>
την Ελλάδα διά την εκστρατείαν ταύτην. Και εγώ μεν θα είπω διά<BR>
ταφορώντα εις εμέ αυτόν ό,τι θεωρώ  δίκαιον, πας άλλος δε ας είπη<BR>
επίσης ό,τι κρίνει διά τα καθ' εαυτόν. Εγώ, αφήσας την Φάρσαλον<BR>
και τον Πηλέα τον πατέρα μου, μένω εδώ εις τον Εύριπον, μόλις<BR>
διαπνεόμενον υπό αύρας ασθενούς, και μετά κόπου  συνέχω τους<BR>
ανυπομονούντας Μυρμιδόνας. Αλλ' αυτοί, αδιαλείπτως<BR>
δυσανασχετούντες, μοι επαναλαμβάνουσιν : — Έως πότε λοιπόν,<BR>
Αχιλλεύ, θα περιμένωμεν εδώ ;  Πότε τέλος πάντων θ' αποπλεύση ο<BR>
στόλος κατά του Ιλίου ; Πράξε ταχέως ό,τι θα πράξης ή άλλως<BR>
απόσυρε τον στρατόν και φέρε τον εις την πατρίδα, χωρίς να<BR>
περιμένης και να υφίστασαι τας αναβολάς των Ατρειδών.</p>

<p>
</p>

<p><b>ΣΚΗΝΗ Β’.</b></p>

<p>
ΚΛΥΤΑΙΜΝΗΣΤΡΑ και οι ΑΝΩΤΕΡΩ</p>

<p>ΚΛΥΤΑΙΜΝΗΣΤΡΑ<BR>
Υιέ της θεάς Θέτιδος, ήκουσα εκ της σκηνής τους λόγους σου και<BR>
εξήλθον να σε ίδω.</p>

<p>ΑΧΙΛΛΕΥΣ (εν εκπλήξει).<BR>
Ω θεία αιδώς! Τις είναι η περικαλλής αυτή γυνή, η ενώπιον μου<BR>
ισταμένη ;</p>

<p>ΚΛΥΤΑΙΜΝΗΣΤΡΑ<BR>
Ουδόλως παράδοξον ότι δεν με γνωρίζεις, αφού μέχρι τούδε ήσο ξένος<BR>
προς ημάς. Χαίρω δε βλέπουσα ότι είσαι τόσον σεμνός.</p>

<p>ΑΧΙΛΛΕΥΣ<BR>
Τις είσαι ; Διατί ήλθες εις των Ελλήνων το στρατόπεδον, γυνή συ,<BR>
εν μέσω ενόπλων ανδρών ;</p>

<p>ΚΛΥΤΑΙΜΝΗΣΤΡΑ<BR>
Είμαι κόρη της Λήδας, Κλυταιμνήστρα ονομάζομαι και είμαι σύζυγος<BR>
του βασιλέως Αγαμέμνονος.</p>

<p>ΑΧΙΛΛΕΥΣ<BR>
Βραχείς και απέριττοι οι λόγοι σου. Εγώ τώρα αποσύρομαι, διότι μοι<BR>
επιβάλλει η αιδώς να μη συνομιλώ με γυναίκα.</p>

<p>ΚΛΥΤΑΙΜΝΗΣΤΡΑ<BR>
Μείνε? διατί φεύγεις ; Δος μοι την χείρα σου ως πρωτόλειον του<BR>
ευτυχούς σου γάμου.</p>

<p>ΑΧΙΛΛΕΥΣ<BR>
Τί λέγεις ; Εγώ να σοι δώσω την χείρα μου ; Αλλά εντρέπομαι τον<BR>
Αγαμέμνονα να εγγίσω ό,τι δεν μοι επιτρέπεται.</p>

<p>ΚΛΥΤΑΙΜΝΗΣΤΡΑ<BR>
Διατί δεν σοι επιτρέπεται, αφού λαμβάνεις εις γάμον την θυγατέρα<BR>
μου, υιέ της θαλασσίας θεάς Νηρηίδας ;</p>

<p>ΑΧΙΛΛΕΥΣ<BR>
Περί ποίου γάμου ομιλείς ;  Εκπλήττομαι, βασίλισσα. Πλάνη τις ίσως<BR>
υπαγορεύει τους λόγους σου.</p>

<p>ΚΛΥΤΑΙΜΝΗΣΤΡΑ<BR>
Σύνηθες είναι να συστέλλεται τις ενώπιον των νέων φίλων, και<BR>
μάλιστα όταν περί γάμου πρόκηται.</p>

<p>ΑΧΙΛΛΕΥΣ<BR>
Αλλ' ουδέποτε εγώ, βασίλισσα, υπεσχέθην γάμον μετά της θυγατρός<BR>
σου, ούτε εκ των Ατρειδών εγένετο προς εμέ τοιαύτη πρότασις.</p>

<p>ΚΛΥΤΑΙΜΝΗΣΤΡΑ<BR>
Αλλά τότε τί άραγε συμβαίνει; Ευλόγως λοιπόν σ' εκπλήττουν οι<BR>
λόγοι μου, αφού και εμέ εκπλήττουσιν οι ιδικοί σου.</p>

<p>ΑΧΙΛΛΕΥΣ<BR>
Σκέφθητι, πώς άραγε συμβαίνει τούτο. Και οι δυο τους αυτούς λόγους<BR>
έχομεν να ανακαλύψωμεν την αιτίαν της πλάνης, διότι ουδείς εξ ημών<BR>
βεβαίως ψεύδεται.</p>

<p>ΚΛΥΤΑΙΜΝΗΣΤΡΑ<BR>
Μήπως είμαι θύμα απάτης δεινής; να ετοιμάζω ανύπαρκτον γάμον ως<BR>
βέβαιον ήδη; Ω, η ιδέα αύτη μοι προξενεί εντροπήν.</p>

<p>ΑΧΙΛΛΕΥΣ<BR>
Κάποιος, φαίνεται, επεχείρησε να εμπαίξη και σε και εμέ,<BR>
βασίλισσα. Αλλά μη δίδης εις τούτο προσοχήν, και μη στενοχωρήσαι.</p>

<p>ΚΛΥΤΑΙΜΝΗΣΤΡΑ<BR>
Χαίρε, Αχιλλεύ. Δεν δύναμαι πλέον να σε ατενίζω κατά πρόσωπον,<BR>
αφού έστω και ακουσίως μου, σοι είπον λόγους ψευδείς αναξίως<BR>
εξαπατηθείσα.</p>

<p>ΑΧΙΛΛΕΥΣ<BR>
Το αυτό αισθάνομαι κ' εγώ, βασίλισσα. Εισέρχομαι εις την σκηνήν<BR>
αυτήν προς αναζήτησιν του συζύγου σου.</p>

<p>(Ενώ ο Αχιλλεύς προχωρεί ίνα εισέλθη εις την σκηνήν, εξέρχεται εξ<BR>
αυτής ο γέρων δούλος}.</p>

<p>
<BR>
<b>ΣΚΗΝΗ Γ’.</b></p>

<p>
ΠΡΕΣΒΥΤΗΣ και οι ΑΝΩΤΕΡΩ</p>

<p>ΠΡΕΣΒΥΤΗΣ<BR>
Στάσου, Αιακίδη. Έχω να είπω τι προς σε τον υιόν της θεάς και προς<BR>
σε, κόρη της Λήδας.</p>

<p>ΑΧΙΛΛΕΥΣ<BR>
Τις είσαι συ, όστις, ανοίξας την θύραν, με καλείς; Πως φαίνεσαι<BR>
περίφοβος;</p>

<p>ΠΡΕΣΒΥΤΗΣ<BR>
Είμαι δούλος. Δεν υπερηφανεύομαι διά τούτο βέβαια. Άλλ' ούτως<BR>
ηθέλησεν η τύχη.</p>

<p>ΑΧΙΛΛΕΥΣ<BR>
Τίνος είσαι δούλος ; Ιδικός μου βέβαια δεν είσαι. Τα ιδικά μου<BR>
πράγματα δεν είναι κοινά με τα του Αγαμέμνονος.</p>

<p>ΠΡΕΣΒΥΤΗΣ<BR>
Είμαι δούλος αυτής, ήτις ίσταται προ της σκηνής ταύτης. Διότι εις<BR>
αυτήν μ' έδωκεν ο πατήρ της, ο Τυνδάρεως.</p>

<p>ΑΧΙΛΛΕΥΣ<BR>
Περιμένω. Λέγε, διατί μ' εσταμάτησες εδώ, τί θέλεις να μοι είπης ;</p>

<p>ΠΡΕΣΒΥΤΗΣ</p>

<p>Μόνοι άραγε είσθε σεις οι δύο εδώ, οι παρά την σκηνήν ιστάμενοι ;</p>

<p>ΑΧΙΛΛΕΥΣ<BR>
Λέγε ως να είμεθα μόνοι. Έξελθε όμως πρώτον της βασιλικής σκηνής.</p>

<p>ΠΡΕΣΒΥΤΗΣ<BR>
Ω τύχη καλή και πρόνοια μου, σώσατε εκείνους τους οποίους θέλω να<BR>
σώσω.</p>

<p>
</p>

<p>ΑΧΙΛΛΕΥΣ<BR>
Ομιλεί περί μέλλοντος κινδύνου και οι λόγοι του εμφαίνουν φόβον.</p>

<p>ΚΛΥΤΑΙΜΝΗΣΤΡΑ<BR>
Σ' εξορκίζω εις την προς εμέ πίστιν σου, μη αναβάλλεις να μοι<BR>
είπης ό,τι έχεις.</p>

<p>ΠΡΕΣΒΥΤΗΣ<BR>
Συ γνωρίζεις καλώς πόσην αφοσίωσιν έχω προς σε και προς τα τέκνα</p>

<p>σου.</p>

<p>ΚΛΥΤΑΙΜΝΗΣΤΡΑ<BR>
Ναι, τωόντι, σε γνωρίζω πιστόν και αρχαίον λάτρην του οίκου μου.</p>

<p>ΠΡΕΣΒΥΤΗΣ<BR>
Και ότι ο βασιλεύς Αγαμέμνωνέλαβε και εμέ μεταξύ των πραγμάτων<BR>
της προικός σου.</p>

<p>ΚΛΥΤΑΙΜΝΉΣΤΡΑ<BR>
Αληθώς, ήλθες μαζή μου εις το Άργος και είσαι έκτοτε ιδικός μου<BR>
υπηρέτης.</p>

<p>ΠΡΕΣΒΥΤΗΣ<BR>
Ναι, ούτως έχει. Είμαι δε αφωσιωμένος εις σε περισσότερο ή εις τον<BR>
σύζυγόν σου.</p>

<p>ΚΛΥΤΑΙΜΝΗΣΤΡΑ<BR>
Φανέρωσε μου λοιπόν ό,τι έως τώρα μου κρύπτεις.</p>

<p>ΠΡΕΣΒΥΤΗΣ<BR>
Την κόρην σου θέλει να θανατώση διά της ιδίας του χειρός ο πατήρ<BR>
της.</p>

<p>ΚΛΥΤΑΙΜΝΗΣΤΡΑ<BR>
Πώς; Τι λόγον, γέρον, επρόφερες, τον οποίον αποτινάσσει μετά<BR>
φρίκης η ψυχή μου ; Είσαι παράφρων βέβαια.</p>

<p>ΠΡΕΣΒΥΤΗΣ<BR>
Ναι, σοι λέγω, θέλει να την φονεύση πλήττων δι’ εγχειριδίου τον<BR>
λευκόν λαιμόν της ατυχούς.</p>

<p>ΚΛΥΤΑΙΜΝΗΣΤΡΑ<BR>
Ω της δυστυχίας μου !  Παρεφρόνησε λοιπόν ο σύζυγός μου ;</p>

<p>ΠΡΕΣΒΥΤΗΣ<BR>
Όχι, έχει σώας τας φρένας, ουχί όμως και ως προς ταφορώντα εις σε<BR>
και την κόρην σου. Μόνον ως προς αυτά παραφρονεί.</p>

<p>ΚΛΥΤΑΙΜΝΗΣΤΡΑ<BR>
Διατί; Ποίος δαίμων μοχθηρός τον ωθεί εις έγκλημα τοιούτο;</p>

<p>ΠΡΕΣΒΥΤΗΣ<BR>
Θείος χρησμός, ως λέγει τουλάχιστον ο Κάλχας, διά να δυνηθή ν'<BR>
αποπλεύση ο στρατός.</p>

<p>ΚΛΥΤΑΙΜΝΗΣΤΡΑ<BR>
Πού; Ω ! ταλαίπωρος εγώ, ταλαίπωρος κ’ εκείνη την οποίαν μέλλει να<BR>
φονεύση ο πατήρ της !</p>

<p>ΠΡΕΣΒΥΤΗΣ<BR>
Εις τον οίκον του Δαρδάνου, διά ν' αναλάβη εκείθεν την Ελένην ο<BR>
Μενέλαος.</p>

<p>ΚΛΥΤΑΙΜΝΗΣΤΡΑ<BR>
Και είναι πεπρωμένον ν’ αποθάνη η Ιφιγένεια διά να επανέλθη η<BR>
Ελένη εις τον οίκον της ;</p>

<p>ΠΡΕΣΒΥΤΗΣ<BR>
Τώρα γνωρίζεις τα πάντα. Θα θυσιάση την κόρην σου ο πατήρ της εις<BR>
την Άρτεμιν.</p>

<p>ΚΛΥΤΑΙΜΝΗΣΤΡΑ<BR>
Πρόφασις λοιπόν ήτο ο γάμος, διά τον οποίον μ’έφεραν εδώ εκ του<BR>
Άργους;</p>

<p>ΠΡΕΣΒΥΤΗΣ<BR>
Ναι, διά να φέρης την κόρην μετά χαράς ως μέλλουσαν να υπανδρευθή<BR>
τον Αχιλλέα.</p>

<p>ΚΛΥΤΑΙΜΝΗΣΤΡΑ<BR>
Ω δυστυχής μου κόρη, ήλθες λοιπόν προς θάνατον εδώ ως και εγώ η<BR>
μήτηρ σου !</p>

<p>ΠΡΕΣΒΥΤΗΣ<BR>
Είναι αξία δακρύων πολλών η συμφορά και των δύο σας, δεινή δε του<BR>
Αγαμέμνονος η πράξις.</p>

<p>ΚΛΥΤΑΙΜΝΗΣΤΡΑ<BR>
Η δυστυχής εχάθην. Ακατάσχετα πλέον μου πλημμυρούσι τους οφθαλμούς<BR>
τα δάκρυα.</p>

<p>ΠΡΕΣΒΥΤΗΣ<BR>
Και είναι πολύ οδυνηρά τα δάκρυα της μητρός, ήτις χάνει τα τέκνα<BR>
της.</p>

<p>ΚΛΥΤΑΙΜΝΗΣΤΡΑ<BR>
Συ δε, γέρον, πόθεν έμαθες ταύτα ;</p>

<p>ΠΡΕΣΒΥΤΗΣ<BR>
Ηρχόμην φέρων προς σε ΔΕΥΤΕΡΑν επιστολήν κατόπιν της πρώτης, την<BR>
οποίαν είχες λάβει.</p>

<p>ΚΛΥΤΑΙΜΝΗΣΤΡΑ<BR>
Επιστολήν ίνα έλθω ή ίνα μην έλθω φέρουσα την κόρην μου προς<BR>
θάνατον;</p>

<p>ΠΡΕΣΒΥΤΗΣ<BR>
Ίνα μη την φέρης• διότι τότε είχεν επανέλθει ο σύζυγος σου εις τον<BR>
ορθόν νουν.</p>

<p>ΚΛΥΤΑΙΜΝΗΣΤΡΑ<BR>
Αλλά τότε διατί δεν μοι έφερες την επιστολήν εκείνην ;</p>

<p>ΠΡΕΣΒΥΤΗΣ<BR>
Διοτι μοι την αφήρεσεν ο Μενέλαος, όστις είναι ο αίτιος όλων<BR>
τούτων των κακών.</p>

<p>ΚΛΥΤΑΙΜΝΗΣΤΡΑ<BR>
Ήκουσας ταύτα, υιέ της Νηρηίδος και του Πηλέως;</p>

<p>ΑΧΙΛΛΕΑΣ<BR>
Ήκουσα την δεινήν σου συμφοράν, βασίλισσα. Αλλ' εγώ δεν θ' ανεχθώ<BR>
την προς εμέ ύβριν ταύτην.</p>

<p>
ΚΛΥΤΑΙΜΝΗΣΤΡΑ<BR>
θα θανατώσουν, Αχιλλεύ, την κόρην μου εξαπατήσαντές με διά ψευδούς<BR>
μετά σου γάμου της.</p>

<p>ΑΧΙΛΛΕΥΣ<BR>
Εξοργίζει κ' εμέ η πράξις αύτη του συζύγου σου τόσον, ώστε δεν θα<BR>
μείνω ανεκδίκητος.</p>

<p>ΚΛΥΤΑΙΜΝΗΣΤΡΑ<BR>
Δεν ερυθριώ, θνητή εγώ, να πέσω προ των γονάτων σου του εκ θεάς<BR>
γεννηθέντος. Και πως να μείνω πλέον αξιοπρεπής ; Τι άλλο<BR>
σπουδαιότερον να με κάμψη δύναται ή η ζωή του τέκνου μου ;<BR>
Υπερασπίσθητι, της Θέτιδος υιέ, την δυστυχή μητέρα και εκείνην<BR>
ήτις, ψευδώς μεν άλλ' ελέχθη οπωσδήποτε, ότι θα ήτο σύζυγός σου.<BR>
Την έστεψα εγώ με άνθη ως νύμφην, ίνα σοι την φέρω εις γυναίκα,<BR>
και τώρα την συνοδεύω επί σφαγήν. Όνειδος θα ήναι διά σε, εάν δεν<BR>
την υπερασπίσης, διότι, και αν ακόμη δέν συνεζεύχθης εις γάμον<BR>
μετ' αυτής, ωνομάσθης όμως τουλάχιστον φίλτατος σύζυγος της<BR>
δυστυχούς παρθένου. Εις την παρειάν σου αυτήν, την οποίαν εγγίζω,<BR>
εις την δεξιάν σου χείρα, την οποίαν σφίγγω, εις της μητρός σου το<BR>
όνομα σ' εξορκίζω, μη την αφήσης ανυπεράσπιστον. Το όνομά σου αυτό<BR>
μ' έφερεν εδώ προς τον όλεθρον. Υπερασπίσθητι λοιπόν το ίδιον σου<BR>
όνομα. Δεν έχω η δυστυχής βωμόν να καταφύγω άλλον παρά τα γόνατά<BR>
σου. Ουδένα φίλον έχω εδώ περί εμέ. Όσον διά τον Αγαμέμνονα,<BR>
ήκουσας την σκληράν απόφασίν του. Είμαι, ως βλέπεις, ασθενής γυνή<BR>
εν μέσω ναυτικού στρατεύματος εξ ανδρών απειθαρχήτων, θρασέων μεν<BR>
προς το κακόν, χρησίμων όμως εις το αγαθόν, αρκεί να το θελήσωσιν.<BR>
Εάν λοιπόν συ εκτείνης προστάτιδα υπέρ εμού την χείρά σου,<BR>
εσώθημεν, άλλως απωλέσθημεν.</p>

<p>ΧΟΡΟΣ<BR>
Είναι δεινόν το τίκτειν, διότι παράγει πάντοτε τόσην στοργήν προς<BR>
τα τέκνα, ώστε χάριν αυτών αι μητέρες πάντα πόνον υφίστανται.</p>

<p>ΑΧΙΛΛΕΥΣ<BR>
Η γενναιόφρων ψυχή μου, ω βασίλισσα, ορμά συμπαθής προς την<BR>
λύπην σου, διότι έμαθε να πονή εις τας συμφοράς των άλλων ως και<BR>
να χαίρη εις τα ευτυχήματά των. Είναι συνετοί οι άνθρωποι οι<BR>
γνωρίζοντες να διάγωσι τον βίον εν μέτρω ορθώ. Υπάρχουν<BR>
περιστάσεις, καθ' ας η τελεία φρόνησις είναι δυσάρεστος, αλλά και<BR>
άλλαι, κατά τας οποίας είναι αναγκαία. Εγώ δε ανατραφείς υπό του<BR>
Χείρωνος, του ευσεβεστάτου των ανθρώπων, έμαθον να ήμαι ειλικρινής<BR>
το ήθος και το αίσθημα. Διά τούτο τότε μόνον θα υπακούσω εις τους<BR>
Ατρείδας, εάν διοικώσι καλώς. Και εδώ ως και εις την Τροίαν<BR>
ελεύθερος μένων θα πολεμήσω γενναίως όσον εξαρτάται απ' εμού. Σε<BR>
δε, ήτις τόσον άλγος εκ των φιλτάτων σου υπέστης, θ' ανακουφίσω<BR>
περιβάλλων σε διά τις συμπαθείας μου, όση είναι δυνατή εις άνδρα<BR>
νεαρόν ως εγώ. Και δεν θα σφαγή ποτέ υπό του πατρός της η κόρη<BR>
σου, αφού άπαξ ωνομάσθη μνηστή μου. Δεν θα επιτρέψω εις τον<BR>
βασιλέα σύζυγόν σου να μεταχερισθή εμέ ως όργανον εις τους σκοπούς<BR>
του, διότι άλλως αληθής φονεύς της θυγατρός σου, έστω και άοπλος,<BR>
θα είναι το ιδικόν μου όνομα, όπερ την έφερεν εδώ.   Ο σύζυγός σου<BR>
είναι ένοχος • αλλά και εμού η αθωότης θ' αμαυρωθή, εάν η δύστηνος<BR>
κόρη χάριν εμού και του μετ' εμού γάμου της απολεσθή, τόσον<BR>
αδοκήτως και αναξίως εξαπατηθείσα. Εάν ο σύζυγος σου την θανατώση<BR>
διά του εμού ονόματος, ο μεν Μενέλαος θα ελογίζετο εις το<BR>
μέλλον ανδρείος, εγώ δε ο αθλιέστατος των Ελλήνων και ανήρ<BR>
ουτιδανός, ουχί τέκνον του Πηλέως, αλλά κακούργου τινός. Μα τον<BR>
Νηρέα, τον ανατραφέντα επί των κυμάτων της θαλάσσης,  πατέρα της<BR>
μητρός μου Θέτιδος, ουδέ διά της άκρας των δακτύλων του ο<BR>
Αγαμέμνωνθα εγγίση την κόρην σου, ουδ’ αυτήν καν την εσθήτα της<BR>
θα θίξη. Άλλως, η μεν Σίπυλος, εξ ης οι δύο στρατηλάται κατάγονται<BR>
θα γίνη εις το μέλλον πόλις ένδοξος και ισχυρός κατά των βαρβάρων<BR>
προμαχών, το δε όνομα της Φθίας, τής πατρίδος μου, σιγή και αδοξία<BR>
θα καλύψη. Α ! όχι. Πικρά δι’ αυτόν θα εύρη ο Κάλχας της θυσίας τα<BR>
εφόδια. Τι μάντις είναι αυτός, αφού κατά το πλείστον μαντεύει<BR>
ψευδώς και, οσάκις αποτύχουν αι προρρήσεις του, διεκφεύγει<BR>
εντέχνως ; Δεν λέγω ταύτα, διά να λάβω την θυγατέρα σου εις<BR>
σύζυγον.  Μυρίαι κόραι θηρεύουν γάμον μετ εμού. Τα λέγω, διότι ο<BR>
Αγαμέμνωνμε προσέβαλε δεινώς. Εάν ήθελε να κάμη χρήσιν του<BR>
ονόματός μου, ίνα φέρη την κόρην εδώ, ώφειλε πρώτον να ζητήση<BR>
τούτο παρ' εμού.  Συ δε, βασίλισσα, ασμένως τότε θα εδέχεσο να μοι<BR>
δώσης την θυγατέρα σου εις γάμον και εγώ προθύμως θα εδεχόμην να<BR>
συνεκστρατεύσω μετά των λοιπών Ελλήνων προς το Ίλιον. Τώρα όμως<BR>
εις ουδέν με υπολογίζουν οι αρχιστράτηγοι, και ελευθέρως πράττουν<BR>
ό,τι θέλουν, είτε καλόν είτε κακόν. Αλλά ταύτα ταχέως θα λυθώσι<BR>
διά της σπάθης μου, την οποίαν και πριν ακόμη φθάσω εις το Ίλιον,<BR>
δεν θα διστάσω να βάψω εδώ εις το αίμα, εάν τις μου αφαιρέση την<BR>
κόρην σου. Μένε λοιπόν ήσυχος. Εάν προσέφυγες προς εμέ ως προς<BR>
θεόν, χωρίς θεός να ήμαι, θα γίνω τοιούτος διά σε.</p>

<p>ΧΟΡΟΣ<BR>
Ωμίλησας, Πηλείδη, επαξίως σου και της σεπτής θαλασσίας θεάς, ήτις<BR>
σ' εγέννησεν.</p>

<p>ΚΛΥΤΑΙΜΝΗΣΤΡΑ.<BR>
Ω, πως να σ’ επαινέσω τόσον, ώστε ούτε ως κόλακα αλλ' ούτε πάλιν<BR>
ως φειδωλήν εις την ευγνωμοσύνην μου να με θεωρήσης; Διότι οι<BR>
χρηστοί άνθρωποι, όταν υπερμέτρως παρ’ άλλων επαινώνται,<BR>
αποστρέφονται τους επαινούντας. Εντρέπομαι να σ' ενοχλώ διά των<BR>
στεναγμών του άλγους μου, πάσχουσα εγώ μόνη, σε, όστις δεν<BR>
μετέχεις της ιδικής μου συμφοράς. Είναι όμως ίδιον ευγενούς ανδρός<BR>
να βοηθή τους δυστυχούντας, έστω και αμέτοχος των παθημάτων των.<BR>
Αχιλλεύ, λυπήσου μας, διότι αληθώς είμεθα άξιαι λύπης. Σε<BR>
ωνειρεύθην γαμβρόν μου, και το γλυκύ μου τούτω όνειρον διελύθη<BR>
οικτρώς. Εάν η κόρη μου θανατωθή, σκέφθητι ότι ο θάνατος της θα<BR>
ήναι οιωνός απαίσιος διά τον μέλλοντα γάμον σου, και πρόλαβε το<BR>
κακόν τούτο. Αλλά. τι λέγω; Συ το είπες ήδη, άριστα εκδηλώσας την<BR>
απόφασίν σου απ' αρχής μέχρι τέλους των λόγων σου. Όταν συ<BR>
θελήσης, η κόρη μου βεβαίως θα σωθή. θέλεις τώρα να έλθη και αυτή<BR>
να περιπτυχθή τα γόνατα σου ως ικέτις ; Ανάρμοστον βεβαίως είναι<BR>
τούτο εις μίαν κόρην αλλ’ εάν το εγκρίνης, θα έλθη αιδήμων μεν<BR>
αλλά και μετά της ελευθερίας, ήτις αρμόζει εις την ειλικρίνειάν<BR>
της. Εάν, όμως και εν απουσία της λάβω την υπόσχεσίν σου, ας μείνη<BR>
εις τα δώματα της η κόρη, διότι κοσμεί αυτήν η σεμνότης. Η αιδώς<BR>
πρέπει να τηρήται, αλλ' εφ' όσον μόνον είναι δυνατόν.</p>

<p>ΑΧΙΛΛΕΥΣ<BR>
Όχι, βασίλισσα, μη φέρης προ εμού την κόρην σου. Δεν πρέπει να<BR>
δώσωμεν αφορμήν εις ψευδείς κακολογίας, διότι στρατός μένων<BR>
συνηγμένος και αργός πολεμικών ασχολιών, αγαπά να κακολογή τους<BR>
άλλους. Είτε με ικετεύετε, είτε μη, είναι το αυτό δί' εμέ. Έθεσα<BR>
ήδη προ εμού σκοπόν μέγαν, ν' αγωνισθώ όπως σας απαλλάξω του<BR>
δεινού κινδύνου. Αρκέσθητι εις τούτο και μόνον πειθομένη ότι σοι<BR>
ωμίλησα ειλικρινώς. Ν' αποθάνω, εάν οι λόγοι μου είναι ψευδείς και<BR>
δόλιοι.</p>

<p>ΚΛΥΤΑΙΜΝΗΣΤΡΑ<BR>
Ευτύχει, Αχιλλεύ, συ ο βοηθών τους δυστυχούντας.</p>

<p>ΑΧΙΛΛΕΥΣ<BR>
Άκουσον με τώρα, ίνα το πράγμα αισίως αποβή.</p>

<p>ΚΛΥΤΑΙΜΝΗΣΤΡΑ<BR>
Λέγε, τι θέλεις; Σε ακούω προθύμως.</p>

<p>
</p>

<p>ΑΧΙΛΛΕΥΣ<BR>
Ας προσπαθήσωμεν ακόμη να πείσωμεν τον πατέρα εις φρονιμωτέρας<BR>
αποφάσεις.</p>

<p>ΚΛΥΤΑΙΜΝΗΣΤΡΑ<BR>
Αλλ' είναι σκληρός και τον στρατόν φοβείται.</p>

<p>ΑΧΙΛΛΕΥΣ<BR>
Και όμως ο ορθός λόγος έχει μεγάλην την δύναμιν.</p>

<p>ΚΛΥΤΑΙΜΝΗΣΤΡΑ<BR>
Ασθενής η ελπίς. Αλλά λέγε τι πρέπει να πράξω.</p>

<p>ΑΧΙΛΛΕΥΣ<BR>
Ικέτευσέ τον κατά πρώτον να μη θανατώση την κόρην. Εάν επιμένη,<BR>
έλθε τότε προς εμέ. Διότι πιθανόν να πεισθή, και τότε ουδεμία<BR>
ανάγκη θα υπάρξη της ιδικής μου ενεργείας, αφού η κόρη ούτω θα<BR>
σωθή. Καί εγώ μεν θα ήμαι τότε προσφιλέστερος προς τον φίλον μου<BR>
Αγαμέμνονα, ο δε στρατός δεν θα με κατηγορήση, εάν διά του λόγου<BR>
μόνον και ουχί διά της βίας ενεργήσω. Όταν δε το πράγμα αποβή<BR>
καλώς, έστω και άνευ εμού, η ευχαρίστησις θα ήναι κοινή και εις σε<BR>
και εις τους φίλους.</p>

<p>ΚΛΥΤΑΙΜΝΗΣΤΡΑ<BR>
Ορθώς λέγεις, και θα πράξω ό,τι μοι υπαγορεύεις. Εάν όμως και μετά<BR>
τούτο αποτύχω πάλιν, πού θα σ' επανίδω ; Πού να τρέξω η ταλαίπωρος<BR>
να εύρω την βοηθόν σου χείρα;</p>

<p>ΑΧΙΛΛΕΥΣ<BR>
Άγρυπνος εγώ φύλαξ θα σε ακολουθώ όπου πρέπει, ίνα μη σε ίδη τις<BR>
διατρέχουσαν το στρατόπεδο των Ελλήνων παράφορον εκ της οδύνης και<BR>
καταισχυνθή το γένος του πατρός σου, διότι ο Τυνδάρεως ήτο μέγας<BR>
μεταξύ των Ελλήνων και θα ήτο ανάξιον αυτού να κακολογηθή το όνομά<BR>
του.</p>

<p>ΚΛΥΤΑΙΜΝΗΣΤΡΑ<BR>
θα γίνη ό,τι λέγεις. Διάτασσε και εγώ θα υπακούσω. Εάν θεοί<BR>
υπάρχουν, θα σε ανταμείψουν διά πάσης ευτυχίας, διότι είσαι<BR>
δίκαιος ανήρ. Εάν δεν υπάρχουν, μάταιος πας κόπος.</p>

<p>(Ο Αχιλλεύς και η Κλυταιμνήστρα απέρχονται.)</p>

<p>
<BR><b>
ΠΑΡΟΔΟΣ ΤΕΤΑΡΤΗ</b></p>

<p>ΧΟΡΟΣ</p>

<p>
(Στροφή).</p>

<p>Ω, πόσον ήτο γλυκύς ο γαμήλιος παιάν του λιβυκού αυλού, της<BR>
χορευτικής κιθάρας και των καλαμίνων συρίγγων, ο διαχυθείς ανά το<BR>
δασώδες Πήλιον, ότε αι καλλιπλόκαμοι Πιερίδες Μούσαι, ελθούσαι εις<BR>
τους γάμους του Πηλέως και εξυμνούσαι διά μολπών μελωδικών την<BR>
Θέτιδα και τον Αιακίδην επί του όρους των Κενταύρων, εχόρευον κατά<BR>
το συμπόσιον των θεών κτυπώσαι το έδαφος διά των χρυσών αυτών<BR>
σανδάλων, ενώ ο γόνος του Δαρδάνου, ο εκ Φρυγίας Γανυμήδης, του<BR>
οποίου το κάλλος ήτο εις τον Δία τόσον προσφιλές, ήντλει εκ των<BR>
χρυσών κρατήρων το νέκταρ ! Τότε και αι πεντήκοντα κόραι του<BR>
Νηρέως εχόρευον εις τους γάμους εκείνους ελισσόμεναι εν κύκλω παρά<BR>
την λευκήν άμμον του αιγιαλού.</p>

<p>(Αντιστροφή).</p>

<p>Εστεμμένος διά φύλλων ελάτης και ο θίασος των εχόντων σώμα ίππου<BR>
και ανθρώπου Κενταύρων ήλθε και αυτός, ίνα μετάσχη του γεύματος<BR>
των θεών και του βακχείου κρατήρος. «Ω κόρη του Νηρέως, εκραύγαζον<BR>
ούτοι, προείπεν ήδη ο τα μέλλοντα γινώσκων φοιβόληπτος μάντις<BR>
Χείρων ότι θα γεννήσης υιόν, όστις μέγα κλέος θα φέρη εις την<BR>
Θεσσαλίαν. Ούτος ηγούμενος των Μυρμιδόνων οπλιτών θα επέλθη κατά<BR>
της κλεινής χώρας του Πριάμου, ίνα καταστρέψη αυτήν διά σιδήρου<BR>
και πυρός, φέρων χρυσότευκτα όπλα, έργα του Ηφαίστου, δωρηθέντα<BR>
εις αυτόν υπό της μητρός του θεάς Θέτιδος». Υπό τους ύμνους<BR>
τούτους ετέλεσαν τότε οι θεοί τον ευτυχή γάμον της πρώτης των<BR>
Θεογενών Νηρηίδων μετά του Πηλέως.</p>

<p>(Επωδός).</p>

<p>Και όμως σου της κόρης του Αγαμέμνονος την καλλιπλόκαμον κεφαλήν<BR>
θα στέψωσιν οι Έλληνες εδώ παρά την θάλασσαν, ως στέφουσι προς την<BR>
θυσίαν δάμαλιν αγνήν, ελθούσαν από ορεινών πετρίνων σπηλαίων, και<BR>
θα βάψουν δι’αίματος τον χιονόλευκόν σου λαιμόν, σου ήτις δεν<BR>
ανετράφης ως τα συνήθη θύματα υπό τους ήχους ποιμενικού αυλού ουδέ<BR>
υπό συρίγματα βουκόλων, αλλ' ως βασιλόπαις των Αργείων εις τους<BR>
κόλπους της μητρός προς γάμον ευτυχή. Φευ ! ποίαν αξίαν έχει η<BR>
αιδημοσύνη και η αρετή εκεί όπου επικρατεί η ασέβεια, όπου η αρετή<BR>
περιφρονείται, η ανομία υπερισχύει του νόμου και οι άνθρωποι δεν<BR>
συνασπίζονται, όπως αποτρέψωσι την θείαν οργήν ;</p>

<p><b>
ΠΡΑΞΙΣ ΠΕΜΠΤΗ</b></p>

<p>
<b>ΣΚΗΝΗ Α'.</b></p>

<p>
ΚΛΥΤΑΙΜΝΗΣΤΡΑ και  ΧΟΡΟΣ</p>

<p>
ΚΛΥΤΑΙΜΝΗΣΤΡΑ<BR>
(εξερχομένη της σκηνής του Αγαμέμνονος)</p>

<p>Ήλθον ζητούσα τον βασιλέα σύζυγόν μου, όστις, εγκαταλιπών τα<BR>
δώματά του προ πολλού, είναι απών. Και η κόρη μου η δυστυχής<BR>
οδύρεται και κλαίει μαθούσα την θανάσιμον τύχην, την οποίαν ο<BR>
πατήρ της μελετά δι' αυτήν. Αλλ’ ιδού, ενώ περί αυτού λαλώ,<BR>
έρχεται ο Αγαμέμνωναυτός, όστις ετοιμάζεται να διαπράξη<BR>
ανοσιούργημα κατά του ιδίου του τέκνου.</p>

<p>
<BR><b>
ΣΚΗΝΗ Β'.</b></p>

<p>
<BR>
ΑΓΑΜΕΜΝΩΝ και οι ΑΝΩΤΕΡΩ.</p>

<p>ΑΓΑΜΕΜΝΩΝ<BR>
Επικαίρως σ' ευρίσκω εδώ, βασίλισσα, έξω της σκηνής, ίνα σοι είπω<BR>
εν απουσία της κόρης ημών λόγους τους οποίους δεν αρμόζει ν'<BR>
ακούωσιν αι μελλόνυμφοι παρθένοι.</p>

<p>ΚΛΥΤΑΙΜΝΗΣΤΡΑ<BR>
Ποίον είνε αυτό το επίκαιρον, περί του οποίου λέγεις, ΑΓΑΜΕΜΝΩΝ;</p>

<p>ΑΓΑΜΕΜΝΩΝ<BR>
Ύπαγε και στείλε την κόρην να έλθη μετ' εμού εις την θυσίαν, διότι<BR>
τα της θυσίας ταύτης είναι ήδη έτοιμα, και ο ιερός σίτος και το<BR>
καθαρτήριον πυρ και τα νεαρά μοσχάρια, των οποίων το μέλαν αίμα<BR>
πρέπει προ του γάμου να χυθή ενώπιον του βωμού της Αρτέμιδος.</p>

<p>ΚΛΥΤΑΙΜΝΗΣΤΡΑ<BR>
Οι λόγοι σου είναι αγαθοί, είθε όμως να ηδυνάμην και τας πράξεις<BR>
σου να ονομάσω τοιαύτας !</p>

<p>(Ανοίγει την θύραν της σκηνής).</p>

<p>Έξελθε, κόρη μου. Γνωρίζεις τώρα κάλλιστα τι ο πατήρ σου μέλλει να<BR>
πράξη διά σε. Έξελθε και λάβε μαζή σου υπό τον πέπλο  σου τον<BR>
αδελφόν σου, τον μικρόν Ορέστην.</p>

<p>(Η Ιφιγένεια εμφανίζεται επί της θύρας μετά του Ορέστου)</p>

<p>Ιδού, ήλθεν ευπειθής εις την πρόσκλησίν σου. Όσον διά τα λοιπά, θα<BR>
ομιλήσω και επί παρουσία της.</p>

<p>
<b>ΣΚΗΝΗ Γ’.</b></p>

<p>
ΙΦΙΓΕΝΕΙΑ μετά του 0ΡΕΣΤ0Υ και οι ΑΝΩΤΕΡΩ</p>

<p>ΑΓΑΜΕΜΝΩΝ<BR>
Διατί κλαίεις, κόρη μου; Διατί δεν έχεις πλέον φαιδράν την όψιν,<BR>
αλλά προσήλωσας το βλέμμα εις το έδαφος και εκάλυψας το πρόσωπον<BR>
διά του πέπλου σου;</p>

<p>ΚΛΥΤΑΙΜΝΗΣΤΡΑ<BR>
Ω της δυστυχίας μου !  Πόθεν ν' αρχίσω λαλούσα ; Είναι τόσον εξ<BR>
ίσου μεγάλα τα δεινά μου, ώστε και το τελευταίον ακόμη εξ αυτών<BR>
ευλόγως διεκδικεί την πρώτην θέσιν.</p>

<p>ΑΓΑΜΕΜΝΩΝ<BR>
Αλλά τι συμβαίνει λοιπόν ; Διατί και αι δύο παρίστασθε ενώπιον μου<BR>
κατεχόμεναι υπό τόσης συγχύσεως και ταραχής;</p>

<p>ΚΛΥΤΑΙΜΝΗΣΤΡΑ<BR>
Αποκρίσου ειλικρινώς, Αγαμέμνων, εις όσα θα σ' ερωτήσω.</p>

<p>ΑΓΑΜΕΜΝΩΝ<BR>
Ουδεμία ανάγκη να με παρακάλεσης προς τούτο. Είμαι πρόθυμος ν’<BR>
ακούσω τα ερωτήματά σου.</p>

<p>ΚΛΥΤΑΙΜΝΗΣΤΡΑ<BR>
Είναι αληθές ότι θέλεις να θανατώσης την ιδικήν σου και ιδικήν μου<BR>
θυγατέρα ;</p>

<p>ΑΓΑΜΕΜΝΩΝ<BR>
Τι είπες ;  Ω ! πολύ φρικτόν λόγον επρόφερες και εφαντάσθης άμα,<BR>
βασίλισσα.</p>

<p>ΚΛΥΤΑΙΜΝΗΣΤΡΑ<BR>
Μη ταράττεσαι. Μάλλον αποκρίσου μοι εις ό,τι σε ηρώτησα.</p>

<p>ΑΓΑΜΕΜΝΩΝ<BR>
Εάν θέλης να σοι απαντώ λογικώς, πρέπει συ πρώτη ευλόγους<BR>
ερωτήσεις να μοι απευθύνης.</p>

<p>ΚΛΥΤΑΙΜΝΗΣΤΡΑ<BR>
Είναι τοιαύται. Μη διεκφεύγης λοιπόν, αλλ' αποκρίσου.</p>

<p>ΑΓΑΜΕΜΝΩΝ<BR>
Ω μοίρα και τύχη και δαίμον μου απαίσιε !</p>

<p>ΚΛΥΤΑΙΜΝΗΣΤΡΑ<BR>
Όχι σου μόνον, αλλά και εμού και αυτής εδώ της κόρης, όλων<BR>
δυσμοίρων.</p>

<p>ΑΓΑΜΕΜΝΩΝ<BR>
Αλλά ποίος σε ηδίκησε ;</p>

<p>ΚΛΥΤΑΙΜΝΗΣΤΡΑ<BR>
Συ ερώτας εμέ περί τούτου ; Α ! η τέχνη σου στερείται τέχνης,<BR>
ΑΓΑΜΕΜΝΩΝ.</p>

<p>ΑΓΑΜΕΜΝΩΝ<BR>
Εχάθην. Το μυστικόν μου επροδόθη.</p>

<p>ΚΛΥΤΑΙΜΝΗΣΤΡΑ<BR>
Περιττόν να κοπιάζης ομιλών• έμαθον καλώς ό,τι μέλλεις καθ’ ημών<BR>
να διαπράξης. Γνωρίζω τα πάντα.   Εξ αυτής της σιωπής σου, εξ<BR>
αυτών των στεναγμών σου ελέγχεσαι ομολογών την αλήθειαν.</p>

<p>ΑΓΑΜΕΜΝΩΝ<BR>
Ιδού σιωπώ. Τι το όφελος να προσθέσω διά ψεύδους και αναισχυντίαν<BR>
εις τας άλλας συμφοράς;</p>

<p>ΚλΥΤΑΙΜΝΗΣΤΡΑ<BR>
Άκουσον λοιπόν, θα σοι ομιλήσω απροκαλύπτως τώρα και άνευ<BR>
αινιγματωδών και  πλαγίων περιφράσεων.   Ως πρώτην κατά σου<BR>
κατηγορίαν μου προτάσσω ότι μ’ ενυμφεύθης παρά την θέλησίν μου<BR>
φονεύσας τον πρώτον μου σύζυγον Τάνταλον και απαγαγών εμέ διά της<BR>
βίας. Συνέτριψας δε κατά γης την κεφαλήν του βρέφους μου αποσπάσας<BR>
αυτό βιαίως από των μαστών μου. Τότε οι αδελφοί μου Διόσκουροι,<BR>
επί λευκών ίππων αναβάντες, επήλθον κατά σου εκδικηταί• αλλ' ο<BR>
γέρων πατήρ μου Τυνδάρεως σ' έσωσε, προσφυγόντα προς αυτόν ικέτην,<BR>
και ιδού συ εκ νέου σύζυγός μου. Θα ομολογήσης βέβαια ότι,<BR>
συνδιαλλαγείσα προς σε, υπήρξα έκτοτε και διά σε και διά τον οίκον<BR>
μου γυνή ανεπίληπτος. Σύζυγος δε σώφρων και πιστή, εμερίμνων<BR>
πάντοτε προς ευδαιμονίαν του οίκου σου, ώστε συ και εισερχόμενος<BR>
εις αυτόν να χαίρης και εξερχόμενος να θεωρής σεαυτόν ευτυχή.<BR>
Γνωστόν είναι πόσον σπάνιον  εύρημα διά τον άνδρα αποτελεί τοιαύτη<BR>
σύζυγος και πόσον εξ εναντίας πολυάριθμοι είναι αι κακαί γυναίκες.<BR>
Σου εγέννησα αυτόν τον υιόν και τρεις θυγατέρας• εκ τούτων δέ συ<BR>
επιχερείς τώρα να με αποστερήσης της μιας τόσον ασπλάγχνως. Εάν<BR>
σ'ερωτήση τις προς ποίον σκοπόν θα την θανατώσης, ειπέ, τί θ'<BR>
απαντήσης; θέλεις ν' απαντήσω εγώ αντί σου ; Διά ν' αναλάβη την<BR>
Ελένην ο Μενέλαος. Ω της μωρίας, να δίδη τις τα τέκνα του εις<BR>
αντάλλαγμα ανοσίας γυναικός ! Ν’ αγοράζη τα μισητότατα διά των<BR>
φιλτάτων ! Ειπέ μοι, εάν τώρα εκστρατεύσας με αφήσης εις τον οίκον<BR>
σου και απουσιάσης εις την ξένην γην επί έτη μακρά, ποίον άραγε<BR>
αίσθημα νομίζεις ότι θα μου πληροί την καρδίαν, όταν θα βλέπω εκεί<BR>
τα καθίσματα κενά, έρημα τα δώματα των θυγατέρων μου, και θα<BR>
κάθημαι μόνη κλαίουσα και θρηνολογούσα την κόρην μου αυτήν<BR>
αδιαλείπτως ; «Κόρη μου, θα λέγω σ’ εθανάτωσε ο πατήρ σου, αυτός<BR>
όστις σ' εγέννησεν, αυτός ο ίδιος, όχι διά ξένης αλλά διά της<BR>
ιδίας του χειρός. Ιδού ποίαν ευεργεσίαν αυτός αναχωρών έκαμε προς<BR>
τον οίκον του». Και όταν επιστρέψης εκ της εκστρατείας εις την<BR>
πατρίδα, η υποδοχή, την οποίαν εγώ και αι υπόλοιποι θυγατέρες θα<BR>
σου κάμωμεν, θα ήναι η πρέπουσα εις την τοιαύτην πράξην σου. Ω,<BR>
προς θεών, μη μ' εξαναγκάσης να φανώ κακή προς σε και μη αδικήσης<BR>
και τον εαυτόν σου συ ο ίδιος. Σκέψου προς στιγμήν, εάν θυσιάσης<BR>
την κόρην σου ποίας άραγε ευχάς θα προφέρεις κατά τας στιγμάς της<BR>
θυσίας ; ποίον δώρον θα ζητήσης παρά της θεάς σφάζων το τέκνον<BR>
σου; Βεβαίως δυστυχής θα είναι η επάνοδός σου όσον μυσαρά η<BR>
εντεύθεν αναχώρησίς σου. Αλλά μήπως είναι δίκαιον να ευχηθώ εγώ<BR>
αγαθόν τι δια σε; θα ήτο το αυτό ως να εθεώρουν αδίκους τους θεούς<BR>
ζητούσα παρ' αυτών αγαθά υπέρ κακού συζύγου. Όταν δ' επανέλθης εις<BR>
το Άργος, νομίζεις ότι θα εναγκαλισθής τότε τα τέκνα σου ; Όχι,<BR>
τούτο πλέον θα ήναι διά σε αδύνατον. Διότι ποίον εκ των τέκνων σου<BR>
θα σε ατενίση τότε μετά στοργής, αφού θα φοβήται μήπως το φονεύσης<BR>
και αυτό, προτιμών αυτό των άλλων ; Ειπέ μοι, εύλογος τις άραγε<BR>
ανάγκη να διηγόρευσε τοιαύτην απόφασίν ή μήπως η φιλοδοξία σου,<BR>
διά να επαίρεσαι ως τάχα βασιλεύς και αρχιστράτηγος; Εάν ήσο<BR>
δίκαιος, θα έλεγες προς τους Έλληνας: «θέλετε να εκπλεύσωμεν κατά<BR>
της Τροίας ; Ας ρίψωμεν κλήρον τίνος εξ ημών η θυγάτηρ πρέπει ν'<BR>
αποθάνη». Αυτό απήτει η ισότης, και όχι να προσφέρης μόνος συ την<BR>
κόρην σου εις τους Έλληνας θύμα προς σφαγήν. Ή, τουλάχιστον,<BR>
ώφειλε μάλλον ο Μενέλαος να θανατώση την κόρην του Ερμιόνην χάριν<BR>
της μητρός της, διότι η υπόθεσις αποβλέπει αυτόν τον ίδιον. Τώρα<BR>
όμως εγώ μεν, ήτις υπήρξα πιστή σύζυγός σου, θα στερηθώ της κόρης<BR>
μου, η δε απιστήσασα θα ευδαιμονή έχουσα εις τον εν Σπάρτη οίκον<BR>
της αβλαβή την θυγατέρα της. Αποκρίσου μοι, εάν σφάλλωμαι. Εάν<BR>
όμως οι λόγοι μου ήναι ορθοί, ω, τότε έσω λογικός και μη θανατώσης<BR>
την ιδικήν σου και ιδικήν μου κόρην.</p>

<p>ΧΟΡΟΣ<BR>
Πείσθητι, άναξ, εις τους λόγους της. Οι γονείς πρέπει ν'<BR>
αγωνίζωνται ομού προς σωτηρίαν των τέκνων των. Ουδείς δύναται ν’<BR>
αμφιβητήση τούτο.</p>

<p>ΙΦΙΓΕΝΕΙΑ<BR>
Ω πάτερ μου, εάν είχον την δύναμιν της φωνής του Ορφέως, ώστε<BR>
ψάλλουσα να πείθω τας πέτρας να με υπακούουν και διά των λόγων μου<BR>
να γοητεύω τους ανθρώπους, θα το έπραττον και κατά την στιγμήν<BR>
αυτήν.  Αλλά, αφού τοιαύτην δύναμιν δεν έχω, τα δάκρυα μου λάβε<BR>
καν, τα μόνα τα οποία να σοι δώσω δύναμαι. Αντί ικετηρίου κλάδου<BR>
ελαίας ρίπτω εις τα γόνατά σου το σώμα μου αυτό, το οποίον αυτή<BR>
εδώ σοι εγέννησε, και σε ικευτεύω, μη με θανατώσης τόσον νέαν.<BR>
Είναι τόσον γλυκύ το φως της ζωής !   Ω, μη με στείλης να βλέπω τα<BR>
υπό την γην. Πρώτη εγώ σε απεκάλεσα πατέρα και συ πρώτην εμέ κόρην<BR>
σου. Δεν ενθυμείσαι ότι πρώτη εγώ καθήμενη εις τα γόνατα σου σ'<BR>
εφίλουν και σ' εθώπευα ως και συ εμέ ; Και μοι έλεγες: — «Άραγε θ’<BR>
αξιωθώ να να σε ιδώ ποτέ, κόρη μου, ευτυχή ευτυχούς ανδρός σύζυγος<BR>
πλήρη ζωής και ακμής, επαξίως της καταγωγής σου;» — Εγώ δε πάλιν<BR>
θωπεύουσα την γενειάδα σου, ως και τώρα, διά της χειρός μου<BR>
έλεγον:— «Κ’ εγώ θα σε υποδεχθώ άραγε ποτέ, γέροντα πλέον, πατέρα<BR>
μου, εις την οικίαν μου, και θα σοι αποδώτω ευγνώμων τους τόσους<BR>
κόπους, τους οποίους κατέβαλες, διά να με αναθρέψης; » Εγώ τα<BR>
ενθυμούμαι όλα αυτά, αλλά συ τα ελησμόνησας, αφού θέλεις να με<BR>
θανατώσης. Ω, μα τον Πέλοπα, μα τον Ατρέα τον πατέρα σου και μα<BR>
την μητέρα μου αυτήν, η οποία πρώτον πόνον δι' εμέ ησθάνθη όταν μ'<BR>
εγέννα και δεύτερον τούτον σήμερον ότε με χάνει, ποίαν σχέσιν έχω<BR>
εγώ με τον γάμον του Πάριδος και της Ελένης ; Διατί να χαθώ εγώ,<BR>
πατέρα μου, δι' αυτούς ; Κύτταξέ με με βλέμμα συμπαθές, φίλησέ με,<BR>
να φέρω τουλάχιστον μαζή μου προς ενθύμησιν το βλέμμα και το<BR>
φίλημά σου εκεί όπου θα υπάγω, εάν δεν εισακούσης την παράκλησίν<BR>
μου. Ορέστη, αδελφέ μου, είσαι πολύ μικρός ώστε να βοηθήσης την<BR>
αγαπητήν σου αδελφήν, αλλά κλαύσε και συ και παρακάλεσε τον πατέρα<BR>
μας να μη θανατώση την αδελφήν σου. Τας συμφοράς αισθάνονται κάπως<BR>
και τα νήπια. Ιδού, πατέρα μου, και αυτός ακόμη ο Ορέστης σε<BR>
ικετεύει έστω και σιωπών. Λυπήσου με και φείσθητι της ζωής μου.<BR>
Να, και τα δύο φίλτατά σου τέκνα, αυτός μεν νήπιον ακόμη, εγώ δε<BR>
νέα ήδη, σε ικετεύομεν απτόμενοι του γενείου σου. Α ! θα νικήσω,<BR>
αν τούτο μόνον ακούσης το οποίον θα σοι ειπώ : Είναι τόσον γλυκύ,<BR>
πατέρα μου, αυτό το φως της ζωής, και τόσον ψυχρά και σκοτεινά τα<BR>
υπό την γην ! Παράφρων είναι όστις ποθεί τον θάνατον! Καλλίτερον<BR>
να ζη τις δυστυχής παρά ν' αποθάνη ευτυχής.</p>

<p>ΧΟΡΟΣ<BR>
Ιδού το έργον σου, αθλία Ελένη. Παλαίουσιν οι Ατρείδαι προς τα<BR>
τέκνα των χάριν σού και των ερώτων σου.</p>

<p>ΑΓΑΜΕΜΝΩΝ<BR>
Εγώ αγαπώ τα τέκνα μου, αλλ' έχω και αρκούσαν σύνεσιν, όπως εννοώ<BR>
ποία πράγματα είναι άξια οικτιρμού και ποία όχι, διότι άλλως θα<BR>
ήμην παράφρων. Είναι δι’ εμέ δεινώς αλγεινόν, βασίλισσα, το να<BR>
τολμήσω ταύτα, αλλ' εξ ίσου αλγεινόν και το να μη τα τολμήσω.<BR>
Διότι υπέρτατον καθήκον μοι επιβάλλει να το πράξω. Ίδετε περί ημάς<BR>
πόσος είναι ο εδώ συνηθροισμένος στόλος και στρατός, πόσοι<BR>
βασιλείς των Ελλήνων κατάφρακτοι εξ όπλων και χαλκών ασπίδων, και<BR>
όμως μη δυνάμενοι ν’ απέλθωσι, κατά των τειχών του Ιλίου ουδέ να<BR>
κυριεύσωσι την περίφημον ακρόπολιν της Τροίας, εάν εγώ δεν θυσιάσω<BR>
σέ, κόρη μου, ως λέγει ο μάντις Κάλχας. Τόσον λυσσώδης πόθος<BR>
παραφέρει τον στρατόν των Ελλήνων να πλεύσωσιν ως τάχιστα κατά της<BR>
χώρας των βαρβάρων και εκδικήσωσι την αρπαγήν της ελληνίδος<BR>
συζύγου, ώστε, εάν εγώ απειθήσω εις την προσταγήν της θεάς, θα<BR>
φονεύσουν και τας εν Άργει θυγατέρας μου και υμάς εδώ και εμέ<BR>
αυτόν ακόμη. Όχι,  κόρη μου, δεν υπακούω εγώ δουλικώς εις τον<BR>
Μενέλαον ούτε πράττω τι διότι αυτός το θέλει. Υπακούω εις μόνην<BR>
την Ελλάδα, ήτις κατ' ανάγκην αναπόδραστον απαιτεί παρ' εμού εκών<BR>
άκων να σε θυσιάσω. Η ανάγκη της πατρίδος είναι πολύ ανωτέρα ημών<BR>
πρέπει δε, κόρη μου, εφ' όσον εξαρτάται από σου και απ' εμού, να<BR>
διατηρώμεν ελευθέραν την πατρίδα μας και, Έλληνες όντες, να μη<BR>
ανεχθώμεν ώστε βάρβαροι ν' αρπάζουν τας συζύγους μας.</p>

<p>(Απέρχεται).</p>

<p>
<b>ΣΚΗΝΗ Δ'.</b></p>

<p>
ΚΛΥΤΑΙΜΝΗΣΤΡΑ—ΙΦΙΓΕΝΕΙΑ—ΧΟΡΟΣ</p>

<p>
</p>

<p>ΚΛΥΤΑΙΜΝΗΣΤΡΑ<BR>
Φεύγει! Αχ, κόρη μου, και σεις, ξέναι, ω της δυστυχίας μου,<BR>
ταλαίπωρος εγώ! Φεύγει, παιδί μου, και σε παραδίδει εις του Άδου<BR>
τας αγκάλας.</p>

<p>ΙΦΙΓΕΝΕΙΑ<BR>
Ω της δυστυχίας μου, μητέρα μου ! Κλαίω κ’ εγώ διά των ιδίων λόγων<BR>
ως και συ, αφού ο αυτός πόνος μας κατασπαράττει και τας δύο.<BR>
Σβύνεται πλέον δι' εμέ το φως τούτο του ηλίου. Οίμοι, οίμοι,<BR>
χιονόβλητοι κοιλάδες της Τροίας και σεις βουνά της Ίδης, όπου ο<BR>
Πρίαμος, αποσπάσας από της μητρικής αγκάλης έρριψέ ποτε προς<BR>
θάνατον το απαλόν βρέφος Πάριν, όστις διά τούτο ελέγετο Ιδαίος υπό<BR>
των Φρυγών! Ω! είθε αυτός, όστις ως βουκόλος εν μέσω βοών<BR>
ανετράφη, είθε να μη ήρχετο ποτέ να κατοικήση παρά τα ύδατα τα<BR>
διαφανή, όπου κείνται των Νυμφών αι κρήναι και ανθούσι λειμώνες<BR>
χλοεροί, όπου αι θεαί δρέπουν υακίνθους και ρόδα καλλίχροα, και<BR>
όπου ήλθε ποτέ η Παλλάς, η πανούργος Αφροδίτη και η Ήρα μετά του<BR>
Ερμού, του αγγέλου του Διός, επαιρόμεναι η μεν Αφροδίτη διά τους<BR>
πόθους ους εμπνέει, η Παλλάς διά το δόρυ της, η δε Ήρα ως σύνευνος<BR>
του υπερτάτου των θεών Διός, ίνα συναγωνισθώσιν επί καλλονή. Και ο<BR>
αγών εκείνος, ω καλαί νεάνιδες, εις μεν τους Έλληνας έφερε κλέος,<BR>
εις εμέ δε τον θάνατον, θυσιαζομένην ήδη εις την Άρτεμιν χάριν της<BR>
προς την Τροίαν εκστρατείας. Και τώρα, μητέρα μου, μητέρα μου<BR>
αγαπητή, ο γεννήσας με πατήρ φεύγει και με αφίνει έρημον. Ω την<BR>
ταλαίπωρον, πόσον πικρά δι' εμέ υπήρξεν αυτή η απαισία Ελένη ! με<BR>
φονεύουν, μητέρα μου, με σφάζει αδίκως άδικος πατήρ. Ω, είθε να μη<BR>
εδέχετο ποτέ εις αυτούς εδώ τους κόλπους της η Αυλίς τα σκάφη των<BR>
χαλκεμβόλων τούτων κατά της Τροίας πλοίων ή να μη έστελλεν<BR>
αντίθετον εις αυτά ο Ζευς τον άνεμον εδώ εις τον Εύριπον, ο Ζευς,<BR>
όστις κατ' αρεσκείαν τρέπει την αύραν, εις άλλα μεν πλοία προς<BR>
χαράν, εις άλλα δε προς λύπην, άλλα στρέφει κατά την ανάγκην, άλλα<BR>
κινεί προς το πέλαγος και άλλα αναγκάζει ν' αναβάλλουν τον<BR>
απόπλουν περιμένοντα. Ω, πόσον βασανισμένον είναι το γένος των<BR>
ανθρώπων και πόσον αγωνιά παλαίον κατά της ανάγκης ! Οίμοι, πόσας<BR>
συμφοράς και πόνους έφερεν εις την Ελλάδα η κόρη του Τυνδάρου !</p>

<p>ΧΟΡΟΣ<BR>
Σε λυπούμαι, ταλαίπωρε κόρη, ότι αθώαν σε σπαράσσει αδίκως τύχη<BR>
άσπλαχνος.</p>

<p>ΙΦΙΓΕΝΕΙΑ<BR>
Μητέρα μου, βλέπω πλήθος ανδρών να πλησιάζη εδώ.</p>

<p>ΚΛΥΤΑΙΜΝΗΣΤΡΑ<BR>
Είναι ο Αχιλλεύς, ο υιός της θεάς, διά τον οποίον ήλθες εδώ εις<BR>
την Αυλίδα.</p>

<p>ΙΦΙΓΕΝΕΙΑ<BR>
Θεραπαινίδες, ανοίξατε μου γρήγορα την θύραν να κρυβώ εις την<BR>
σκηνήν.</p>

<p>ΚΛΥΤΑΙΜΝΗΣΤΡΑ<BR>
Πως φεύγεις, κόρη μου ;</p>

<p>ΙΦΙΓΕΝΕΙΑ<BR>
Εντρέπομαι να ιδώ τον Αχιλλέα.</p>

<p>ΚΛΥΤΑΙΜΝΗΣΤΡΑ<BR>
Διατί;</p>

<p>ΙΦΙΓΕΝΕΙΑ<BR>
Η δυστυχής έκβασις του μελετηθέντος γάμου μοι φέρει εντροπήν.</p>

<p>ΚΛΥΤΑΙΜΝΗΣΤΡΑ<BR>
Δεν επιτρέπουν τώρα αι περιστάσεις τοιαύτην συστολήν. Εάν<BR>
δυνάμεθα ακόμη να ενεργήσωμεν μετά τινος ελπίδος, ας μείνη κατά<BR>
μέρος η σεμνότης.</p>

<p>
<b>ΣΚΗΝΗ Ε'.</b></p>

<p>
ΑΧΙΛΛΕΥΣ ακολουθούμενος υπό ανδρών ενόπλων και ΟΙ ΑΝΩΤΕΡΩ.</p>

<p>ΑΧΙΛΛΕΥΣ<BR>
Δύστηνε βασίλισσα, της Λήδας τέκνον ....</p>

<p>ΚΛΥΤΑΙΜΝΗΣΤΡΑ<BR>
Δύστηνος τωόντι.</p>

<p>ΑΧΙΛΛΕΥΣ<BR>
Φήμη φοβερά διατρέχει των Ελλήνων το στρατόπεδον.</p>

<p>ΚΛΥΤΑΙΜΝΗΣΤΡΑ<BR>
Ποία φήμη; Λέγε μοι.</p>

<p>ΑΧΙΛΛΕΥΣ<BR>
Περί της θυγατρός σου.</p>

<p>ΚΛΥΤΑΙΜΝΗΣΤΡΑ<BR>
Ω του απαισίου σου λόγου !</p>

<p>ΑΧΙΛΛΕΥΣ<BR>
Φωνάζουν ότι πρέπει, να σφαγή.</p>

<p>ΚΛΥΤΑΙΜΝΗΣΤΡΑ<BR>
Και δεν υπάρχει κανείς ο αντιλέγων;</p>

<p>ΑΧΙΛΛΕΥΣ<BR>
Κ' εγώ ο ίδιος διέτρεξα κίνδυνον.</p>

<p>ΚΛΥΤΑΙΜΝΗΣΤΡΑ<BR>
Ποίον κίνδυνον, φίλε ;</p>

<p>ΑΧΙΛΛΕΥΣ<BR>
Να λιθοβοληθώ.</p>

<p>ΚΛΥΤΑΙΜΝΗΣΤΡΑ<BR>
Διότι θέλεις να σώσης την κόρην μου;</p>

<p>ΑΧΙΛΛΕΥΣ<BR>
Ναι.</p>

<p>ΚΛΥΤΑΙΜΝΗΣΤΡΑ<BR>
Και ποίος θα ετόλμα να σ' εγγίση καν;</p>

<p>ΑΧΙΛΛΕΥΣ<BR>
Όλοι οι Έλληνες.</p>

<p>ΚΛΥΤΑΙΜΝΗΣΤΡΑ<BR>
Και ο στρατός των Μυρμιδόνων πού ήτο;</p>

<p>ΑΧΙΛΛΕΥΣ<BR>
Αυτός πρώτος ήτο ενάντιος μου.</p>

<p>ΚΛΥΤΑΙΜΝΗΣΤΡΑ<BR>
Α! απελπισία, κόρη μου! Είμεθα χαμένοι.</p>

<p>ΑΧΙΛΛΕΥΣ<BR>
Με απεκάλουν έρμαιον του γάμου μου.</p>

<p>ΚΛΥΤΑΙΜΝΗΣΤΡΑ<BR>
Και συ τι τοις απήντησας ;</p>

<p>ΑΧΙΛΛΕΥΣ<BR>
Ότι δεν πρέπει ν' αποθάνη η μέλλουσα μου σύζυγος.</p>

<p>ΚΛΥΤΑΙΜΝΉΣΤΡΑ<BR>
Ορθώς. Εύγε!</p>

<p>ΑΧΙΛΛΕΥΣ<BR>
Την οποίαν ο πατήρ της μοι εμνήστευσε.</p>

<p>ΚΛΥΤΑΙΜΝΗΣΤΡΑ<BR>
Και σοι την έφερεν εδώ εξ Άργους.</p>

<p>ΑΧΙΛΛΕΥΣ<BR>
Αλλ’ αι κραυγαί των εκάλυψαν την φωνήν μου.</p>

<p>ΚΛΥΤΑΙΜΝΗΣΤΡΑ<BR>
Είναι δεινόν κακόν η εξέγερσις του πλήθους.</p>

<p>ΑΧΙΛΛΕΥΣ<BR>
Και όμως εγώ θα σε υπερασπίσω, βασίλισσα.</p>

<p>ΚΛΥΤΑΙΜΝΗΣΤΡΑ<BR>
Πώς ; θα πολεμήσης μόνος συ κατά πολλών ;</p>

<p>ΑΧΙΛΛΕΥΣ<BR>
Βλέπεις τούτους τους οπλίτας μου;</p>

<p>ΚΛΥΤΑΙΜΝΗΣΤΡΑ<BR>
Είθε τα αισθήματά σου να στέψη η επιτυχία !</p>

<p>ΑΧΙΛΛΕΥΣ<BR>
θα τα στέψη.</p>

<p>ΚΛΥΤΑΙΜΝΗΣΤΡΑ<BR>
Και δεν θα θυσιασθή λοιπόν η κόρη μου ;</p>

<p>ΑΧΙΛΛΕΥΣ<BR>
Εμού ζώντος, όχι.</p>

<p>ΚΛΥΤΑΙΜΝΗΣΤΡΑ<BR>
Αλλά θα έλθουν εδώ να μου αρπάσουν το τέκνον μου.</p>

<p>ΑΧΙΛΛΕΥΣ<BR>
θα έλθη πλήθος απειράριθμον έχον τον Οδυσσέα επί κεφαλής.</p>

<p>ΚΛΥΤΑΙΜΝΗΣΤΡΑ<BR>
Του Σίσυφου τον απόγονον ;</p>

<p>ΑΧΙΛΛΕΥΣ<BR>
Αυτόν τον ίδιον.</p>

<p>ΚΛΥΤΑΙΜΝΗΣΤΡΑ<BR>
Αυτός διέταξε τούτο εις τον στρατόν ή ο στρατός τον εξηνάγκασε ;</p>

<p>ΑΧΙΛΛΕΥΣ<BR>
Και αυτός ήθελε και ο στρατός τον εξέλεξε προς τούτο.</p>

<p>ΚΛΥΤΑΙΜΝΗΣΤΡΑ<BR>
Ω της αισχράς εκλογής προς δολοφονίαν μιας κόρης !</p>

<p>
ΑΧΙΛΛΕΥΣ<BR>
Αλλ' εγώ θα τον αναχαιτίσω, μείνε ήσυχος.</p>

<p>ΚΛΥΤΑΙΜΝΗΣΤΡΑ<BR>
Και αν η κόρη δεν θελήση να τον ακολουθήση, θα την αρπάση αυτός<BR>
διά της βίας;</p>

<p>ΑΧΙΛΛΕΥΣ<BR>
Ναι, σύρων αυτήν από της ξανθής της κόμης.</p>

<p>ΚΛΥΤΑΙΜΝΗΣΤΡΑ<BR>
Και εγώ τι πρέπει να πράξω τότε, Αχιλλεύ;</p>

<p>ΑΧΙΛΛΕΥΣ<BR>
Να κρατής την κόρην σφικτά ανθισταμένη.</p>

<p>ΚΛΥΤΑΙΜΝΗΣΤΡΑ<BR>
Ω ! αν αρκεί τούτο μόνον, θα σωθή το τέκνον μου.</p>

<p>ΑΧΙΛΛΕΥΣ<BR>
Βεβαίως θα σωθή οπωσδήποτε.</p>

<p>ΙΦΙΓΕΝΕΙΑ<BR>
Άκουσε, μήτερ μου, τους λόγους όσους θα σοι είπω. Αδίκως οργίζεσαι</p>

<p>κατά του πατρός μου. Μάταιον είναι να επιμένωμεν ζητούσαι τα<BR>
αδύνατα. Η προθυμία του φίλου τούτου προς υπεράσπισιν ημών είναι<BR>
βεβαίως αξία της ευγνωμοσύνης μας• σκέφθητι όμως ότι είναι πιθανώτατον <BR>
ημείς μεν να μη τύχωμεν σωτηρίας, αυτός δε να συκοφαντηθή<BR>
προς τον στρατόν και να πάθη. Άκουσε τι σκέπτομαι. Απεφάσισα, μήτερ,<BR>
ν' αποθάνω και θέλω ν' αποθάνω τον ευκλεή τούτον θάνατον αποστρέφουσα <BR>
απ’ εμού πάντα άλλον ίδιον αγενούς ψυχής πόθον. Σκέψου πόσον<BR>
ορθόν είναι ό,τι λέγω. Ολόκληρος η μεγίστη Ελλάς στρέφει ήδη προς<BR>
εμέ το βλέμμα, ως προς την μόνην δι' ης και του στόλου τον απόπλουν<BR>
και της Τροίας την καταστροφήν θα επιτελέση αναγκάζουσα τους βαρβάρους<BR>
διά τιμωρίας τρομεράς να μη αρπάζωσι πλέον εις το μέλλον γυναίκας εκ<BR>
της ευδαίμονος Ελλάδος, ως ήρπασεν ο Πάρις την Ελένην. Διά του<BR>
θανάτου μου θα επιτευχθώσι πάντα ταύτα, και θα μείνη εις το μέλλον<BR>
επίζηλος η δόξα μου ότι δι' εμού ηλευθερώθη η Ελλάς. Διατί να<BR>
φοβούμαι θάνατον τοιούτον; Δεν μ' εγέννησας συ διά τον εαυτόν σου<BR>
μόνον μ' εγέννησας κτήμα κοινόν εις όλην την Ελλάδα. Ίδε πόσοι<BR>
άνδρες αναρίθμητοι, φέροντες πολέμου πανοπλίαν, πόσοι ατρόμητοι<BR>
ναυβάται ορμώσι κατά των εχθρών ίν' αποθάνωσιν υπέρ της Ελλάδος,<BR>
της υβρισθείσης πατρίδος μας. Διατί εγώ η μίαν μόνην έχουσα ζωήν,<BR>
να γίνω χάριν αυτής πρόσκομμα εις την γενικήν ταύτην ηρωϊκήν<BR>
θυσίαν; Είναι τούτο δίκαιον; Έχομεν άραγε ν' αντιτάξωμεν εις τούτο<BR>
εύλογόν τινα λόγον; Έπειτα σκέψου και τούτο, ότι δεν αρμόζει<BR>
βέβαια ο Αχιλλεύς να παλαίση καθ' όλων των Ελλήνων και ν' αποθάνη<BR>
χάριν εμού, χάριν μιας γυναικός. Η ζωή ενός ανδρός είναι<BR>
πολυτιμοτέρα της ζωής μυρίων γυναικών ομού. Εάν η Άρτεμις επόθησε<BR>
να λάβη την ζωήν μου, δύναμαι άραγε εγώ, μία θνητή, να εμποδίσω<BR>
την εκπλήρωσιν του πόθου τούτου της θεάς; Αδύνατον. Δίδω λοιπόν<BR>
την ζωήν μου εις την Ελλάδα, θυσιάσατέ με, εκπορθήσατε την Τροίαν.<BR>
Η μνήμη μου θα ζήση επί μακρόν και αυτή θα ήναι δι' εμέ και γάμος<BR>
και τέκνα και δόξα. Οι Έλληνες, μήτερ μου, είναι φυσικόν και<BR>
πρέπον να άρχουν των βαρβάρων, και ουχί των Ελλήνων οι βάρβαροι,<BR>
διότι ούτοι μεν εγεννήθησαν δούλοι, εκείνοι δ' ελεύθεροι.</p>

<p>ΧΟΡΟΣ<BR>
Γενναίον είναι το φρόνημά σου, κόρη, σκληρά όμως διά σε η<BR>
τύχη και η Άρτεμις.</p>

<p>ΑΧΙΛΛΕΥΣ<BR>
Ευδαίμονα θα με καθίστων οι θεοί, ω κόρη του Αγαμέμνονος, εάν εγώ<BR>
σ’ ελάμβανον ως σύζυγόν μου. Ζηλεύω την Ελλάδα ότι έχει σε, και σε<BR>
ότι ανήκεις εις την Ελλάδα. Ωμίλησας αξίως της πατρίδος μας, διότι<BR>
υποκύπτουσα εις την θείαν θέλησιν, ήτις είναι ανωτέρα της θελήσεώς<BR>
σου, είπες και τους λόγους δι’ ους η θυσία σου αύτη είναι και<BR>
ωφέλιμος και αναγκαία. Όσω μάλλον ανακαλύπτω τον ευγενή σου<BR>
χαρακτήρα, τόσον ισχυρότερος γεννάται εν εμοί ο πόθος του μετά σου<BR>
γάμου, διότι είσαι τωόντι ευγενής το φρόνημα. Θέλω να σε σώσω και<BR>
σύζυγόν μου να σε φέρω εις τον οίκον μου. Μάρτυς μου έστω η Θέτις,<BR>
πόσον άλγος θα αισθανθώ, εάν δεν κατορθώσω να σε σώσω μαχόμενος<BR>
κατά των Ελλήνων, διότι ο θάνατος, κόρη, το γνωρίζεις, είναι<BR>
μέγιστον κακόν.</p>

<p>ΙΦΙΓΕΝΕΙΑ<BR>
Ό,τι είπον είναι η ακλόνητος απόφασίς μου. Αρκούσιν αι μάχαι και<BR>
οι φόνοι, των οποίων εγένετο αίτιος η κόρη του Τυνδάρου. Συ δε,<BR>
φίλε, ούτε ν’ αποθάνης πρέπει ούτε να φονεύσης τινά. Άφες να σώσω<BR>
την Ελλάδα, εάν δυνηθώ.</p>

<p>ΑΧΙΛΛΕΥΣ<BR>
Μεγαλόφρονες οι λόγοι σου. Δεν έχω πλέον τι ν' αντιτάξω, αφού<BR>
ούτως απεφάσισας. Το φρόνημα σου είναι ευγενές, διατί να μη είπω<BR>
την αλήθειαν ; Εάν όμως μεταμεληθής τυχόν, σοι το λέγω ίνα το<BR>
γνωρίζης, θα έχω τους οπλίτας μου τούτους πλησίον του βωμού, ίνα<BR>
μη αφήσω να σε θανατώσουν. Και θα δύνασαι να κάμης χρήσιν της<BR>
υποσχέσεώς μου ταύτης κατά την στιγμήν, καθ' ην θα ίδης υψουμένην<BR>
προ του λαιμού σου την μάχαιραν. Δεν θα σε αφήσω, κόρη, ν'<BR>
αποθάνης απερίσκεπτος, άλλά θα υπάγω εκεί από τούδε μετά των<BR>
οπλιτών μου τούτων, περιμένων την έλευσίν σου.</p>

<p>(Απέρχεται ακολουθούμενος υπό των οπλιτών).</p>

<p>
<b>ΣΚΗΝΗ Ε'. (*)</b></p>

<p>
ΙΦΙΓΕΝΕΙΑ. ΚΛΥΤΑΙΜΝΗΣΤΡΑ, ΧΟΡΟΣ</p>

<p>ΙΦΙΓΕΝΕΙΑ<BR>
Διατί, μητέρα μου, κλαίεις σιωπώσα;</p>

<p>ΚΛΥΤΑΙΜΝΗΣΤΡΑ<BR>
Έχω η δυστυχής εις την ψυχήν μου πόνον αρκετόν προς τόσα δάκρυα.</p>

<p>ΙΦΙΓΕΝΕΙΑ<BR>
Παύσε, μη εξασθενής το θάρρος μου, και άκουσε μίαν μου παράκλησιν.</p>

<p>ΚΛΥΤΑΙΜΝΗΣΤΡΑ<BR>
Λέγε, κόρη μου, και δεν θα σου αρνηθώ ό,τι μου ζητήσης.</p>

<p>ΙΦΙΓΕΝΕΙΑ<BR>
θέλω να μη κόψης τας τρίχας της κόμης σου ούτε να φορέσης μαύρα<BR>
δι’ εμέ.</p>

<p>ΚΛΥΤΑΙΜΝΗΣΤΡΑ<BR>
Τι λέγεις, παιδί μου ; Εγώ η οποία θα σε χάσω; . . .</p>

<p>ΙΦΙΓΕΝΕΙΑ<BR>
Δεν θα με χάσης, όχι. Η κόρη σου θα ζη διά παντός, και η δόξα της<BR>
θα ήναι και ιδική σου δόξα.</p>

<p>ΚΛΥΤΑΙΜΝΗΣΤΡΑ<BR>
Πως ; εγώ να μη πενθήσω εις τον τάφον σου ;</p>

<p>ΙΦΙΓΕΝΕΙΑ<BR>
Τάφος δι εμέ ουδείς θα υπάρχη.</p>

<p>ΚΛΥΤΑΙΜΝΗΣΤΡΑ<BR>
Ουδείς ; Αλλά μήπως δεν θάπτουν εις τάφον τους νεκρούς ;</p>

<p>ΙΦΙΓΕΝΕΙΑ<BR>
Μνήμα μου θα ήναι ο βωμός της Αρτέμιδος, της κόρης του Διός.</p>

<p>ΚΛΥΤΑΙΜΝΗΣΤΡΑ<BR>
Ορθώς λέγεις, θα πράξω, κόρη μου, κατά την θέλησίν σου.</p>

<p>ΙΦΙΓΕΝΕΙΑ<BR>
Και θα πράξης καλώς, διότι εγώ, ως ευεργέτις της Ελλάδος, θα ήμαι<BR>
ευτυχής.</p>

<p>ΚΛΥΤΑΙΜΝΗΣΤΡΑ<BR>
Και τι θέλεις να είπω εκ μέρους σου εις τας αδελφάς σου ;</p>

<p>ΙΦΙΓΕΝΕΙΑ<BR>
Να μη τας ενδύσης ούτε αύτας εις τα μαύρα.</p>

<p>ΚΛΥΤΑΙΜΝΗΣΤΡΑ<BR>
Ποίον γλυκύν σου λόγον θέλεις να φέρω προς αυτάς;</p>

<p>ΙΦΙΓΕΝΕΙΑ<BR>
Να ήναι ευτυχείς. Αυτόν δ' εδώ τον Ορέστην να μου τον αναθρέψης<BR>
εις άνδρα ισχυρόν.</p>

<p>ΚΛΥΤΑΙΜΝΗΣΤΡΑ<BR>
Λάβε τον εις τας αγκάλας σου και φίλησέ τον. Τον βλέπεις διά<BR>
τελευταίαν φοράν.</p>

<p>ΙΦΙΓΕΝΕΙΑ<BR>
(ασπαζομένη τον Ορέστην)</p>

<p>Ω αγαπημένε μου αδελφέ! Έκαμες και συ ό,τι ηδύνασο διά την<BR>
προσφιλή σου αδελφήν.</p>

<p>ΚΛΥΤΑΙΜΝΗΣΤΡΑ<BR>
Έχεις τίποτε να μοι παραγγείλης, ίνα το πράξω προς χάριν σου εις<BR>
το Άργος ;</p>

<p>ΙΦΙΓΕΝΕΙΑ<BR>
Ναι, να μη μνησικακής κατά του πατρός μου και συζύγου σου.</p>

<p>ΚΛΥΤΑΙΜΝΗΣΤΡΑ<BR>
Αυτός θα έχη να υποστή δεινόν αγώνα προς την ιδίαν εαυτού<BR>
συνείδησιν διά σε.</p>

<p>ΙΦΙΓΕΝΕΙΑ<BR>
Με θανατώνει μεν αλλ’ ακουσίως και χάριν της Ελλάδος.</p>

<p>ΚΛΥΤΑΙΜΝΗΣΤΡΑ<BR>
Δολίως όμως και ανάνδρως, αναξίως δε του Ατρέως.</p>

<p>ΙΦΙΓΕΝΕΙΑ<BR>
Και ποίος θα με φέρη, μήτερ μου, εις τον βωμόν; Διότι δεν θέλω να<BR>
με σύρουν από της κόμης βιαίως.</p>

<p>ΚΛΥΤΑΙΜΝΗΣΤΡΑ<BR>
Εγώ θα έλθω μαζή σου.</p>

<p>ΙΦΙΓΕΝΕΙΑ<BR>
Όχι, όχι συ. Δεν πρέπει.</p>

<p>ΚΛΥΤΑΙΜΝΗΣΤΡΑ<BR>
Θα έλθω εγώ κρατούσα σε από των πέπλων.</p>

<p>ΙΦΙΓΕΝΕΙΑ<BR>
Πείσθητι, μήτερ. Μείν' εδώ. Αυτό και διά σε και δι' εμέ είναι το<BR>
καλλίτερον. Ας με συνοδεύση είς εκ των υπηρετών τούτων του πατρός<BR>
μου εις τον λειμώνα της Αρτέμιδος, όπου θα σφαγώ.</p>

<p>ΚΛΥΤΑΙΜΝΗΣΤΡΑ<BR>
Λοιπόν, παιδί μου, φεύγεις ;</p>

<p>ΙΦΙΓΕΝΕΙΑ<BR>
Διά να μη επιστρέψω πλέον.</p>

<p>ΚΛΥΤΑΙΜΝΗΣΤΡΑ<BR>
Και αφίνεις την μητέρα σου ;</p>

<p>ΙΦΙΓΕΝΕΙΑ<BR>
Το βλέπεις, χωρίς να ήσαι αξία τοιούτου κακού.</p>

<p>ΚΛΥΤΑΙΜΝΗΣΤΡΑ<BR>
Στάσου, μη μου φεύγεις.</p>

<p>ΙΦΙΓΕΝΕΙΑ<BR>
Παύσε, μητέρ μου, τα δάκρυα.</p>

<p>(Προς τον Χορόν)</p>

<p>Σεις δε, νεανίδες, υμνήσατε την Άρτεμιν, την κόρην του Διός,<BR>
τελούμενης της θυσίας μου, ίν' ακούση τον ύμνον σας όλον το<BR>
ελληνικόν στρατόπεδον εις ευτυχίαν του. Ας φέρουν τα ιερά<BR>
κάνιστρα, ας ρίψουν εις το πυρ της θυσίας τον καθαρτήριον σίτον,<BR>
ίν' αναδώση την φλόγα ο βωμός, ο δε πατήρ μου ας επιθέση την<BR>
δεξιάν του χείρα επί του βωμού. Έρχομαι να δώσω σωτηρίαν και νίκην<BR>
εις τους Έλληνας. Φέρετε με, την πορθητήν του Ιλίου και της<BR>
Τροίας, εις τον βωμόν. Δόσατέ μου στεφάνους ανθέων να στέψω την<BR>
κόμην μου, όπως ούτως εστεμμένη ραντισθή διά του ύδατος της<BR>
θυσίας. Χορεύσατε κύκλω του βωμού και του ναού υμνούσα την<BR>
μακαρίαν άνασσαν θεάν Αρτέμισα, της οποίας την θείαν προσταγήν διά<BR>
του αίματος και της θυσίας μου θα εκτελέσω.<BR>
Ω μήτερ μου, μήτερ σεβαστή, τα δάκρυα μου χύνω από τούδε διά σε,<BR>
διότι κατά την ώραν της θυσίας δεν επιτρέπονται δάκρυα.<BR>
Ψάλλετε μαζή, καλαί κόραι, ψάλλετε την Άρτεμιν, προστάτιν της<BR>
αντίπεραν της Χαλκίδος γης και πόλεως, όπου τα κραταιά πλοία και<BR>
όπλα των Ελλήνων παρέμειναν έως τώρα ακίνητα εξ αιτίας εμού εις<BR>
τον πορθμόν και τους όρμους της Αυλίδος ταύτης.<BR>
Ω Άργος, γενέτειρα μου Πελασγία γη και Μυκήναι, όπου ανετράφην !</p>

<p>ΧΟΡΟΣ<BR>
Επικαλείσαι την πόλιν του Περσέως, κτίσμα των Κυκλωπείων χειρών.</p>

<p>ΙΦΙΓΕΝΕΙΑ<BR>
Συ μ' έθρεψες προς δόξαν των Ελλήνων, και διά τούτο προθύμως θ'<BR>
αποθάνω.</p>

<p>ΧΟΡΟΣ<BR>
Και θα ήναι το κλέος σου αιώνιον.</p>

<p>ΙΦΙΓΕΝΕΙΑ<BR>
Χαίρε, ημέρα φαεινή, θεόπεμπτον φως του ηλίου ! Φεύγω εις ζωήν<BR>
άλλην και εις άλλην μοίραν. Χαίρε και πάλιν, προσφιλές μου φως !</p>

<p>(Απέρχεται. Η Κλυταιμνήστρα εισέρχεται εις την σκηνήν).</p>

<p>
<b>ΣΚΗΝΗ ΣΤ΄.</b></p>

<p>
</p>

<p>ΧΟΡΟΣ</p>

<p>(Στροφή).</p>

<p>Ίδετε την νικήτριαν του Ιλίου και των Φρυγών πως προχωρεί<BR>
εστεμμένη ήδη την κεφαλήν προς το ιερόν ύδωρ της θυσίας και προς<BR>
τον βωμόν της θεάς, ίν' αποθάνη εκτινάσσουσα από του σφαζομένου<BR>
ωραίου της λαιμού πυκνάς ρανίδας αίματος.<BR>
Σε περιμένουν, κόρη, εκεί ο πατήρ σου, κρατών το δροσερόν ύδωρ της<BR>
ιεράς πηγής, και ο βωμός και ο στρατός των Ελλήνων, ο ανυπόμονος<BR>
να φθάση εις την πόλιν του Ιλίου.</p>

<p>(Αντιστροφή).</p>

<p>Αλλ' ας υμνήσωμεν την κόρην του Διός, την Άρτεμιν, την άνασσαν<BR>
θεάν, όπως η θυσία αύτη αποβή εις ευτυχίαν. Ω θεά σεβασμία, τώρα,<BR>
ότε ανθρωπίνου θύματος απήλαυσας, φέρε τον στρατόν των Ελλήνων εις<BR>
την χώραν των Φρυγών και εις τα τείχη των απίστων Τρώων και<BR>
αξίωσον τον Αγαμέμνονα να επιθέση διά των ελληνικών λογχών εις την<BR>
κεφαλήν αυτού τον λαμπρότατον στέφανον της νίκης εις αείμνηστον<BR>
δόξαν.</p>

<p>
<b>ΣΚΗΝΗ Ζ'.</b></p>

<p>
ΑΓΓΕΛΟΣ, ΚΛΥΤΑΙΜΝΗΣΤΡΑ και ΧΟΡΟΣ</p>

<p>ΑΓΓΕΛΟΣ<BR>
Κόρη του Τυνδάρου, Κλυταιμνήστρα, έξελθε της σκηνής ν' ακούσης<BR>
ό,τι θα σοι είπω.</p>

<p>ΚΛΥΤΑΙΜΝΗΣΤΡΑ<BR>
Ήκουσα την φωνήν σου και έσπευσα να εξέλθω έντρομος η δυστυχής και<BR>
φοβουμένη μήπως έρχεσαι να μοι αναγγείλης και άλλην τινά ίσως νέαν<BR>
συμφοράν.</p>

<p>ΑΓΓΕΛΟΣ<BR>
Όχι, αλλά θαυμάσια και μέγιστα συμβάντα έρχομαι να σοι αναγγείλω<BR>
περί της θυγατρός σου.</p>

<p>
</p>

<p>ΚΛΥΤΑΙΜΝΗΣΤΡΑ<BR>
Λέγε λοιπόν αμέσως, μη βραδύνης. Λέγε τάχιστα.</p>

<p>ΑΓΓΕΛΟΣ<BR>
Θα σοι τα εκθέσω σαφώς, καλή μου δέσποινα, και απ’ αρχής, εκτός αν<BR>
σφάλμα τι του νου ταράξη την ακριβή σειράν των λόγων μου.<BR>
Όταν εφθάσαμεν οδηγούντες την κόρην σου εις το Ιερόν άλσος της<BR>
Αρτέμιδος, της κόρης του Διός, και εις τους διανθείς λειμώνας,<BR>
όπου ίστατο πυκνόν των Ελλήνων το στράτευμα, ευθύς πλήθος Αργείων<BR>
αθρόον ήλθε προς ημάς, ο δε βασιλεύς Αγαμέμνων, μόλις παρετήρησε<BR>
την κόρην του προχωρούσαν προς σφαγήν, εστέναξε, στρέψας δε την<BR>
κεφαλήν προς τα οπίσω και καλύψας το πρόσωπον διά του μανδύου του,<BR>
έκλαιε σφοδρώς. Η νεάνις τότε, σταθείσα πλησίον του πατρός της,<BR>
«Πάτερ μου, τω είπεν, ιδού ήλθα και δίδω εκουσίως το σώμα μου ίνα<BR>
θυσιασθή υπέρ της πατρίδος μου και υπέρ ολοκλήρου της Ελλάδος εις<BR>
τον βωμόν της θεάς, αφού τοιούτος είναι ο χρησμός. Ευτυχήσατε όλοι<BR>
διά της θυσίας μου. Η νίκη τα όπλα σας ας στέψη και νικηταί να<BR>
επανέλθητε εις την πατρώαν γην. Δεν θέλω να μ' εγγίση κανείς.<BR>
Σιωπώσα και μετά θάρρους θα προσφέρω τον λαιμόν μου εις την<BR>
μάχαιραν». Ταύτα είπεν, όλους δε κατέλαβε θάμβος, ότε ήκουσαν τους<BR>
λόγους της παρθένου και είδον την γενναιότητα αυτής και την<BR>
αρετήν. Τότε ο Ταλθύβιος, εις τον οποίον ανήκεν η περί τούτου<BR>
μέριμνα, σταθείς εν τω μέσω, επέβαλεν εις τον στρατόν σιγήν και<BR>
ευλαβή προσήλωσιν, ο δε μάντις Κάλχας, γυμνώσας από του κολεού<BR>
οξείαν μάχαιραν, έθεσεν αυτήν εντός ολοχρύσου κανίστρου και<BR>
εστεφάνωσε με άνθη την κεφαλήν της κόρης. Ο δε Πηλείδης Αχιλλεύς,<BR>
λαβών το κάνιστρον και το δοχείον του ιερού ύδατος της θυσίας,<BR>
περιήλθε κύκλω τον βωμόν της θεάς και είπεν : «Ω κόρη του Διός,<BR>
κυνηγέ των θηρίων, συ, ήτις διατρέχουσα τον ουρανόν φωτίζεις την<BR>
γην κατά τας νύκτας, δέξου το θύμα τούτο, το οποίον ο στρατός των</p>

<p>
Ελλήνων και ο βασιλεύς Αγαμέμνωνσοι προσφέρομεν, άχραντον αίμα<BR>
κόρης ωραίας, και ευδόκησον να πλεύση ο στόλος ημών αβλαβής και να<BR>
εκπορθήσωμεν διά των όπλων την ακρόπολιν της Τροίας».<BR>
Και οι Ατρείδαι και όλος ο στρατός ίσταντο σιωπώντες με το βλέμμα<BR>
εστραμμένον προς την γην. Ο δε ιερεύς λαβών την μάχαιραν και<BR>
προσευχηθείς παρετήρει τον λαιμόν της κόρης ίνα εύρη που έπρεπε να<BR>
καταφέρη την πληγήν. Άλγος οξύ εσπάραττε την καρδίαν μου και δεν<BR>
ετόλμων να υψώσω από της γης το βλέμμα. Αίφνης ετελέσθη ανήκουστον<BR>
θαύμα.<BR>
Όλοι ήκουσαν ευκρινώς τον κτύπον της πληγής, αλλ' ουδείς είδε πως<BR>
εξηφανίσθη από της γης καταποθείσα η κόρη. Ο ιερεύς, εκπέμπων<BR>
κραυγήν καταπλήξεως, και ο στρατός ολόκληρος αντιβοά ομοίως εις το<BR>
απροσδόκητον εκείνο θέαμα, έργον θείας θελήσεως, το οποίον και<BR>
αυτοί ακόμη οι ιδόντες δεν ηδύναντο να το πιστεύσουν. Έλαφος<BR>
μεγίστη και ωραιοτάτη έκειτο επί της γης ασπαίρουσα και το αίμα<BR>
της ερράντιζε μέχρι βάθρου ολόκληρον τον βωμόν της θεάς. Τότε ο<BR>
Κάλχας είπε μετά χαράς προφανούς: Ω αρχηγοί του πανελληνίου τούτου<BR>
στρατού, ίδετε ποίον θύμα η θεά έφερεν εδώ εις τον ίδιον αυτής<BR>
βωμόν: μίαν έλαφον, θρέμμα των ορέων. Αυτήν μάλλον επροτίμησε της<BR>
κόρης, ίνα μη δι’ αίματος ευγενούς μιάνη τον βωμόν της. Την θυσίαν<BR>
ταύτην εδέχθη ευχαρίστως η θεά και τώρα παρέχει πλέον εις ημάς<BR>
ούριον τον άνεμον όπως ο στόλος αποπλεύση κατά του Ιλίου».<BR>
Εις τους λόγους τούτους πάντες οι ναύται αναθάρρησαντες έσπευσαν<BR>
προς τα πλοία, διότι ανάγκη σήμερον αμέσως αφίνοντες πλέον τους<BR>
όρμους της Αυλίδος να διαπλεύσωμεν το Αιγαίον πέλαγος.<BR>
Όταν δ' αι φλόγες του Ηφαίστου απηνθράκωσαν πλέον το θύμα, ο<BR>
Κάλχας ποοσηυχήθη υπέρ της επανόδου του στρατού εις την Ελλάδα.<BR>
Μ' έστειλε λοιπόν ο Αγαμέμνωννα σοι εκθέσω ταύτα πάντα ως και την<BR>
ευμενή τύχην, την οποίαν η εύνοια των θεών τω απένειμε,<BR>
περιποιούσαν εις αυτόν αθάνατον δόξαν καθ' όλην την Ελλάδα. Εγώ<BR>
δε, όστις παρών είδον ιδίοις όμμασι τα γεγονότα ταύτα, σοι λέγω<BR>
ότι η κόρη σου προφανώς απέπτη προς τους θεούς. Παύσε λοιπόν να<BR>
λυπήσαι και να μνησικακής κατά του συζύγου σου. Τα έργα των θεών<BR>
είναι εις τους ανθρώπους απροσδόκητα, εκείνους δε τους οποίους<BR>
αγαπώσιν οι θεοί, τους σώζουν από των κακών. Και ιδού διατί η αυτή<BR>
σημερινή ημέρα είδε την κόρην σου θνήσκουσαν και αναζώσαν άμα.</p>

<p>ΧΟΡΟΣ<BR>
Πόσον χαρμόσυνοι δι' εμέ είναι οι λόγοι ούτοι του αγγέλου, ω<BR>
βασίλισσα, αφού λέγει ότι το τέκνον σου μένει ήδη ζωντανόν εν μέσω<BR>
των θεών!</p>

<p>ΚΛΥΤΑΙΜΝΗΣΤΡΑ<BR>
Ω αγαπητή μου κόρη, ποίος άραγε εκ των θεών σε ανήρπασε ; Ποίον<BR>
χαιρετισμόν τώρα πρέπει να σου απευθύνω ; Πώς δε να πεισθώ ότι δεν<BR>
είναι μύθοι αυτά όσα μου λέγουν προς παρηγορίαν μου, διά να παύση<BR>
το πικρότατον πένθος μου, ότι σ' έχασα διά παντός;</p>

<p>ΧΟΡΟΣ<BR>
Ιδού έρχεται και ο βασιλεύς Αγαμέμνων, ίνα τους αυτούς λόγους σοι<BR>
επαναλάβη.</p>

<p>
</p>

<p><b>ΣΚΗΝΗ Ε’.</b></p>

<p>
ΑΓΑΜΕΜΝΩΝ και οι ΑΝΩΤΕΡΩ</p>

<p>ΑΓΑΜΕΜΝΩΝ<BR>
Δυνάμεθα, βασίλισσα, να θεωρηθώμεν ευτυχείς, ότι η κόρη μας ήδη<BR>
ευρίσκεται εν τω μέσω των θεών. Λάβε λοιπόν τώρα τον μικρόν αυτόν<BR>
βλαστόν μας, τον Ορέστην μας, και επίστρεψε εις το Άργος, διότι ο<BR>
στρατός ήδη ορμάται προς απόπλουν. Χαίρε. Μακρός χρόνος θα παρέλθη<BR>
μέχρις ου επανελθών εκ Τροίας σε χαιρετίσω πάλιν. Ύπαγε και έσο<BR>
ευτυχής.</p>

<p>ΧΟΡΟΣ<BR>
Πλεύσον, Ατρείδη, και φθάσε εις την Τρωάδα ευτυχής, επίσης δ’<BR>
ευτυχής επάνελθε εκείθεν φέρων μοι πλούσια λάφυρα εκ της αλωθείσης<BR>
Τροίας.</p>

<p>
<h3 style="margin-top: 3em">ΤΕΛΟΣ</h3>

<p>
* Η έκδοση έχει δύο συνεχόμενες σκηνές Ε’</p>

<p><b>ΒΙΒΛΙΟΘΗΚΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΦΕΩΝ</b></p>

<p>ΑΙΣΧΥΛΟΣ<BR>
Ο μέγιστος των αρχαίων και νεωτέρων δραματικών ποιητών, για την<BR>
έντονη δραματικότητα, το βαθύ και συχνά προφητικό της σκέψης του,<BR>
τη λυρική του έξαρση και την αρμονία των εννοιών με την αισθητική<BR>
τους έκφραση. Οι τραγωδίες του, τολμηρές τόσον ως σύνθεση τους,<BR>
όσο και σαν πλοκή, έχουν ταυτόχρονα πολύ έντονη την αίσθηση και<BR>
την ψυχολογία του φυσικού και του πραγματικού, ώστε να δονούνται<BR>
από τον παλμό της πιο σφρίγουσας ζωής. Ο Αισχύλος αποτελεί<BR>
αναμφισβήτητα την πιο τέλεια ποιητική εκδήλωση του ελληνικού<BR>
μεγαλείου.</p>

<p> ***<BR>
ΑΓΑΜΕΜΝΩΝ: Πρόκειται για το πρώτο δράμα της Τριλογίας «Ορέστια»<BR>
κι αναφέρεται στην δολοφονία του Αγαμέμνονα από την σύζυγό του<BR>
Κλυταιμνήστρα και τον εραστή της Αίγισθο. η σκηνή της προφήτιδος<BR>
Κασσάνδρας, που οδύρεται για την αιχμαλωσία της, ανήκει στις<BR>
τραγικότερες του παγκοσμίου Θεάτρου. Μετάφραση σε στίχους, του<BR>
Γρυπάρη.</p>

<p>Χοηφόροι: Το δεύτερο δράμα της «Ορέστειας». Περιέχει την<BR>
κυριώτερη πράξη, γύρω από την οποία στρέφεται η Τριλογία και που<BR>
πάνω της στηρίζεται το ηθικό πρόβλημα που κινεί την «Ορέστεια»: ο<BR>
Ορέστης θανατώνει τον Αίγισθο και τη μητέρα του· ο νους του<BR>
σαλεύεται και καταδιωκόμενος από τα φάσματα των Ερινυών παίρνει<BR>
τον δρόμο της εξορίας. Η μετάφραση, σε στίχους, του Γρυπάρη.</p>

<p>Ευμενίδες: Η τραγωδία που ολοκληρώνει την «Ορέστεια».<BR>
Εκτυλίσσεται στους Δελφούς, όπου ο Απόλλων, αποκοιμίζοντας τις<BR>
Ερινύες, φυγαδεύει τον Ορέστη, και κατόπιν στην Αθήνα, όπου<BR>
ύστερα από απόφαση της Αθηνάς, ο μητροκτόνος Ορέστης δικάζεται<BR>
από τον Άρειο Πάγο και απαλλάσσεται από την τιμωρία του φόνου. Η<BR>
μετάφραση, όπως κι όλης της Τριλογίας, του Γρυπάρη.</p>

<p>Επτά επί Θήβας: Το δράμα τούτο αναφέρεται στην τραγική μοίρα των<BR>
δύο γιων του Οιδίποδα, πού, μονομαχώντας για τον θρόνο<BR>
των Θηβών, αλληλοσκοτώνονται. Ο ύμνος των Ερινύων κι ο<BR>
παθητικότατος θρήνος της Αντιγόνης και της Ισμήνης για τους<BR>
σκοτωμένους αδελφούς των είναι από τους λυρικώτερους της αρχαίας<BR>
τραγωδίας. Η μετάφραση, σε στίχους, αριστοτεχνική, με φιλολογική<BR>
ακρίβεια και δύναμη ύφους, του Γρυπάρη.</p>

<p>Πέρσαι: Το δράμα αυτό αποτελεί υψηλότατον ύμνο των ελληνικών<BR>
νικών κατά των Περσών, την εποχή των μηδικών πολέμων. Η<BR>
μεγαλοπρεπής αφήγηση της ναυμαχίας στην Σαλαμίνα, κρίνεται σαν<BR>
μοναδικό υπόδειγμα επικολυρικής περιγραφής. Μετάφραση Ι. Ζερβού.</p>

<p>Προμηθεύς Δεσμώτης: Το πιο μεγαλεπήβολο και υψιπετές έργο του<BR>
παγκοσμίου θεάτρου. Παρουσιάζει τον Προμηθέα δεμένον πάνω στον<BR>
Καύκασο, κατά διαταγή του βασιλιά των θεών, προς τιμωρίαν της<BR>
φιλανθρωπίας του. Το Κράτος του Δία και η Βία, προσωποποιημένα,<BR>
ο Ήφαιστος, οι Ωκεανίδες, ο Ερμής, ο Ωκεανός, η Ιώ και ο<BR>
Προμηθέας, δρώντας ανθρώπινα και παθητικά, διατηρούν όλο το θεϊκό<BR>
μεγαλείο τους. Η μετάφραση, σε στίχους, του Ι. Ζερβού.</p>

<p>Ικέτιδες: Το δράμα αυτό, βασισμένο στην ιστορική παράδοση,<BR>
εξυμνεί την αρετή και τη φιλοξενία των Ελλήνων. Οι Δαναΐδες,<BR>
φεύγοντας από την Αίγυπτο, για να αποφύγουν να παντρευτούν με τη<BR>
βία, φιλοξενούνται και προστατεύονται από τους Αργείους και πάλι<BR>
ελευθερώνονται από την αποτολμηθείσα αρπαγή. Ο υψηλός λυρισμός<BR>
του έργου θαυμαζόταν από τους αρχαίους, ήδη, χρόνους.</p>

<p>
<BR>
 ΕΥΡΙΠΙΔΗΣ</p>

<p>Από τους τρεις κορυφαίους Έλληνες τραγικούς, που μας σώθηκαν<BR>
μερικά έργα τους, ο πιο προσιτός, τόσο στην αρχαιότητα όσο και<BR>
στην εποχή μας, είναι ο Ευριπίδης. Δραματικός και περιπαθής<BR>
ποιητής, ένας φιλόσοφος και, μαζί, ένας ψυχολόγος των ανθρωπίνων<BR>
αρετών και ελαττωμάτων.</p>

<p>***</p>

<p>Ανδρομάχη:	το δράμα αυτό εικονίζει, κατά τον πιο θαυμαστό τρόπο,<BR>
έναν κόσμο αισθημάτων, ζήλειας, μίσους και στοργής. Ο<BR>
Νεοπτόλεμος, χωρίζοντας από την Ανδρομάχη, παντρεύεται την κόρη<BR>
του Μενελάου και της Ελένης, την Ερμιόνη, που συνεννοείται με τον<BR>
πατέρα της να σκοτώσουν τον γιο που έδωσε η Ανδρομάχη στον<BR>
Νεοπτόλεμο. Ο Πηλέας, παππούς του παιδιού, σώζει τον μικρό, και ο<BR>
Μενέλαος σκοτώνει με δόλο τον Νεοπτόλεμο. Μετάφραση, του Γ.<BR>
Τσοκόπουλου.</p>

<p>Άλκηστης: Σύμφωνα με τον όρο που είχε θέσει ο θεός, ο Άδμητος θα<BR>
γινόταν αθάνατος, αν κάποιος στενός συγγενής του δεχόταν να<BR>
θυσιαστή γι αυτόν το σκοπό. Οι γονείς του δεν δέχονται, μα η<BR>
γυναίκα του η Άλκηστης προσφέρεται πρόθυμα να θυσιαστή, δίδοντας<BR>
έτσι μοναδικό παράδειγμα συζυγικής αφοσίωσης. Η μετάφραση, σε<BR>
στίχους, του Γ. Τσοκόπουλου.</p>

<p>Μήδεια: Το τραγικότερο από τα δράματα του Ευριπίδου. Το πάθος της<BR>
ερωτικής εκδίκησης, ξεπερνώντας σ’ ένταση αυτό τούτο το ερωτικό<BR>
πάθος, εκφράζεται, στο έργο αυτό, στο έπακρο των εκδηλώσεών του.<BR>
Προδομένη από τον Ιάσονα, η Μήδεια καταπνίγει τη μητρική στοργή<BR>
μέσα της και σκοτώνει τα δυο τους παιδιά για να εκδικηθή τον<BR>
σύζυγο. Μετάφραση Αγγ. Τανάγρα.</p>

<p>Ηλέκτρα: Ο Ορέστης και η αδελφή του Ηλέκτρα θανατώνουν τον φονέα<BR>
του πατέρα τους Αίγισθο και την μητέρα τους, συνεργόν του φόνου<BR>
επίσης, Κλυταιμνήστρα. Η κάθαρση εδώ έρχεται από τον από μηχανής<BR>
θεό, που δίδει και την εξάγνιση στους δύο μητροκτόνους. Η<BR>
μετάφραση, φιλολογικά πιστή, του Αγγέλου Τανάγρα.</p>

<p>Ιππόλυτος: Το νεωτεριστικώτερο από τα έργα του Ευριπίδου. Η<BR>
Φαίδρα αισθάνεται ανόσιο έρωτα προς τον γυιό του συζύγου της<BR>
Θησέως, τον Ιππόλυτο. Ο νέος αποκρούει τον έρωτά της κ’ η Φαίδρα<BR>
αυτοκτονεί, συκοφαντώντας τον στον πατέρα του. Ο Θησέας<BR>
εξορίζοντας τον Ιππόλυτο, τον καταρατάται να καταστραφεί από τον<BR>
Ποσειδώνα. Η κατάρα πραγματοποιείται, μα ή συκοφαντία φανερώνεται<BR>
κι ο Ιππόλυτος πεθαίνει θρηνούμενος και συγχωρώντας. Η μετάφραση<BR>
του Αγγέλου Τανάγρα.</p>

<p>Ιφιγένεια εν Αυλίδι: μια από τις παθητικώτερες και καλύτερες<BR>
τραγωδίες του Ευριπίδη. Οι προσπάθειες του Αγαμέμνονος να σώση<BR>
την κόρη του, η συμπάθεια και κατανόηση του Μενελάου, που<BR>
έρχονται αργά, για το θύμα, η τολμηρή αντίσταση του Αχιλλέα<BR>
εναντίον του στρατού για να σωθή η μνηστή του, εντείνουν τη δράση<BR>
και την τραγικότητα. Η λύση του δράματος δίδεται από τον από<BR>
μηχανής θεόν. Η μετάφραση, σε στίχους, του Ι. Φραγκιά.</p>

<p>Ιφιγένεια εν Ταύροις: Η Ιφιγένεια, που θυσιάζεται από τον πατέρα<BR>
της Αγαμέμνονα στην Αυλίδα, για να γίνη δυνατόν ν’ αποπλεύσουν τα<BR>
πλοία της τρωικής εκστρατείας, σώζεται την τελευταία στιγμή από<BR>
την θεά Αρτέμιδα, που την μεταφέρει στην χώρα των Ταύρων. Εκεί,<BR>
μητροκτόνος πια και περιπλανούμενος, την συναντά ο αδελφός της<BR>
Ορέστης, ιέρεια της Αρτέμιδος. Φεύγοντας αποκομίζει μαζί της και<BR>
το άγαλμα της θεάς στην Αθήνα. Μετάφραση Ν. Κυπαρίσση.</p>

<p>Βάκχαι: Πρόκειται για μιαν από τις αρτιώτερες και οπωσδήποτε την<BR>
λυρικώτερη από τις τραγωδίες του μεγάλου ποιητή. Ο Πενθέας κ’ η<BR>
μητέρα του Αγαύη, απιστώντας απέναντι των θείων, τιμωρούνται από<BR>
τον θεό Διόνυσο, γιατί δε θέλησαν να δεχθούν τη λατρεία του στην<BR>
Θήβα. Η μετάφραση, σε στίχους, του Κ. Βάρναλη.</p>

<p>Φοίνισσες: Περιστρέφεται γύρω από την τραγική παράδοση της<BR>
αδελφοκτονίας Ετεοκλέους και Πολυνείκους. Γεμάτη επεισόδια και<BR>
σκηνική δράση, όπως ο θάνατος των δυο αδελφών, το διώξιμο του<BR>
πατέρα τους Οιδίποδος, η γενναία απόφαση της Αντιγόνης κτλ.,<BR>
θεωρείται μια από τις ωραιότερες τραγωδίες του Ευριπίδου. Η<BR>
μετάφραση του Ν. Ποριώτη.</p>

<p>Ικέτιδες: Δράμα πολιτικό και πατριωτικό, αναγόμενο στον ήρωα<BR>
Θησέα, ο οποίος θάβει τους Αργείους που έπεσαν μπροστά στα τείχη<BR>
των Θηβών. Τον χορό της τραγωδίας τον αποτελούν οι μητέρες και τα<BR>
παιδιά των πεσόντων. Αυτά τούτα τα χορικά θεωρούνται από τα<BR>
παθητικώτερα της αρχαίας τραγωδίας καθόλου. Η μετάφραση, σε<BR>
στίχους, του Ν. Ποριώτη.</p>

<p>Ηρακλής μαινόμενος: Το ωραίο αυτό δράμα του μεγάλου τραγικού,<BR>
αναφέρεται στον Ηρακλή, που, ελευθερώνοντας τα παιδιά του,<BR>
κυριεύεται ύστερα από μανία και τα σκοτώνει. Μόλις συνέρχεται από<BR>
την τρέλλα του και καταλαβαίνει τι έχει κάμει, επιχειρεί να<BR>
αυτοκτονήση, αλλά τον σώζει ο φίλος του Θησέας. Η άρτια τούτη<BR>
μετάφραση, που διατηρεί όλη την ομορφιά του πρωτοτύπου οφείλεται<BR>
στον Κ. Βάρναλη.</p>

<p>Ίων:	Το δράμα αυτό διακρίνεται για την περίτεχνη πλοκή του, τις<BR>
περιπέτειες που με πολλή τέχνη παρεμβάλλονται και για την<BR>
απροσδόκητη έκβαση. Η υπόθεση του περιστρέφεται γύρω από τους<BR>
κινδύνους, την αναγνώριση και την αναγόρευση, μετά, του Ίωνος, ως<BR>
κληρονόμου του βασιλέα της Αττικής Ξούθου. Η μετάφραση, του Πολ.<BR>
Δημητρακόπουλου.</p>

<p>Κύκλωψ: Σατυρικό δράμα, που ανάγεται στη γνωστή ομηρική<BR>
περιπέτεια του Οδυσσέα, με τη μέθη και την τύφλωση του Κύκλωπα,<BR>
που κάνει δυνατή τη σωτηρία του ήρωα και των συντρόφων του. Τα<BR>
κωμικά επεισόδια κάνουν το έργο αυτό εξαιρετικά ενδιαφέρον για<BR>
κάθε εποχή. Η μετάφραση έγινε από τον Γ. Τσοκόπουλο.</p>

<p>Ορέστης: Το πιο πολύπλοκο και νεωτεριστικό δράμα ίσως, του<BR>
Ευριπίδη. Ο Ορέστης καταδικάζεται σε θάνατο από τους Αργείους,<BR>
ενώ ο θείος του Μενέλαος τον εγκαταλείπει, από δειλία.<BR>
Εξαγριωμένος από τη στάση του Μενελάου ο Ορέστης θέλει να σκοτώση<BR>
τη σύζυγό του και την κόρη του Ερμιόνη. Τελικά μεταπείθεται από<BR>
τον από μηχανής θεό και παντρεύεται την Ερμιόνη. Η μετάφραση<BR>
έγινε από την Ηλία Βουτιερίδη.</p>

<p>Ρήσος: Ανήκει στα νεώτερα δράματα της Αττικής Τραγωδίας, κ’ είναι<BR>
αβέβαιο αν ανήκη στον Ευριπίδη, μολονότι από τους αρχαίους ήδη<BR>
χρόνους αποδιδόταν σ’ αυτόν. Φαίνεται ν’ ανήκη μάλλον στη σχολή<BR>
του Φιλοκλέους. Ανάγεται στο ομηρικό επεισόδιο της αρπαγής της<BR>
Ελένης από τον Πάρη. Η μετάφραση έγινε από τον Άριστο Καμπάνη.</p>

<p>Ηρακλείδες: Το δράμα αναφέρεται στην περίθαλψη των Ηρακλειδών<BR>
στην Αττική κι αποτελεί ύμνο στην ανδρεία των Αργείων και των<BR>
Αθηναίων ηρώων. Το επεισόδιο, όπου η Μακαρία παραδίδεται με τη<BR>
θέλησή της στον θάνατο προς χάριν της κοινής σωτηρίας, εντείνει<BR>
την τραγικότητα του δράματος. Η μετάφραση, σε στίχους Κ. Βάρναλη.</p>

<p>Εκάβη: Συγκρατώντας την οδύνη της για τον θάνατο του γιου της<BR>
Πολυδώρου, η βασίλισσα της Τροίας συμβάλλει στην καταστροφή του<BR>
δολοφόνου. Στην τραγωδία τούτη, το πάθος της εκδίκησης στην<BR>
Εκάβη, περιγράφεται με βαθύτατη ψυχολογία. Η μετάφραση του Ν.<BR>
Ποριώτη.</p>

<p>Ελένη: Αντίθετα από την παράδοση, η Ελένη παρουσιάζεται εδώ σαν<BR>
υπόδειγμα πιστής συζύγου, και βοηθημένη από τον σύζυγό της<BR>
Μενέλαο, κατορθώνει να γλυτώση από τον γάμο με τον Αιγύπτιο<BR>
βασιλέα. Η αδελφή του τελευταίου, η Θεονόη, που συμπονεί τους<BR>
συζύγους, είναι από τους καλύτερα διαγραφόμενους χαρακτήρες του<BR>
έργου. Μεταφραστής ο Άριστος Καμπάνης.</p>

<p>Τρωάδες: Το συνταρακτικό τούτο δράμα αποτελεί εξεικόνιση των<BR>
φρικαλεοτήτων της αλώσεως της Τροίας. Η σφαγή της Πολυξένης, ο<BR>
φόνος του Αστυάνακτος, η όψη της πόλης, που πυρπολείται, δίδουν<BR>
την πιο δραματική εικόνα πόλης που καταπατείται από τον εχθρό. Η<BR>
μετάφραση οφείλεται στον Άριστο Καμπάνη.</p>

<p>***</p>

<p>ΣΟΦΟΚΛΗΣ</p>

<p>Απαράμιλλοι σε δραματικό και πλαστικό κάλλος, οι τραγωδίες του<BR>
Σοφοκλέους αποτελούν απλησίαστα πρότυπα της δραματικής τέχνης<BR>
όλων των λαών κι όλων των εποχών. Αρμονικός υμνητής της φύσης,<BR>
θαυμαστός ανατόμος του πάθους, φιλοσοφικός ερευνητής της<BR>
ανθρωπίνης ψυχής και του ηθικού κόσμου, ο Σοφοκλής εξυψώνει,<BR>
φωτίζει και γοητεύει, με σκέψη, λυρισμό, περιπάθεια και<BR>
καλλιτεχνική αρτιότητα, το κοινό του.</p>

<p>Αντιγόνη: Από τα πιο συγκλονιστικά δράματα του παγκοσμίου<BR>
θεάτρου, το έργο αυτό παρουσιάζει αντίμαχα τον φυσικό νόμο - τη<BR>
φωνή του αίματος - προς το νόμο της Πολιτείας, που επικρατεί<BR>
βέβαια και συντρίβει, αλλά δε μπορεί να ταπεινώση την ευγένεια<BR>
του φυσικού νόμου της στοργής. Η θαυμάσια μετάφραση, οφείλεται<BR>
στον Κ. Χρηστομάνο.</p>

<p>Ηλέκτρα: Η αλλεπάλληλη διαδοχή τραγικών γεγονότων και η συχνή<BR>
μετάπτωση των αισθημάτων και των παθών δίδουν στην τραγωδία τούτη<BR>
τον νεωτεριστικώτερο τύπο. Ύστερα από την ανάγνωση των δύο<BR>
αδελφών, του Ορέστη και της Ηλέκτρας, αποφασίζεται η εκδίκηση της<BR>
πατρικής δολοφονίας: ο φόνος της Κλυταιμνήστρας και του Αιγίσθου.<BR>
Η μετάφραση έγινε από τον Μ. Αυγέρη.</p>

<p>Οιδίπους Τύραννος: Ο τραγικός θρύλος της ακουσίας πατροκτονίας<BR>
του Οιδίποδος και του γάμου του με την μητέρα του δραματοποιείται<BR>
στο έργο αυτό σαν αποκάλυψη που επέρχεται από τον θεό και που<BR>
εξιλεώνεται με την αυτοκτονία της μητέρας, αιμομικτρίας εν αγνοία<BR>
της, και της εκούσιας τύφλωσης του Οιδίποδος. Μεταφραστής ο<BR>
Άριστος Καμπάνης.</p>

<p>Τραχίνιαι Το δράμα αυτό περιστρέφεται γύρω από τον οικτρό θάνατο<BR>
του Ηρακλή από ερωτικά φίλτρα της συζύγου του Δηιάνειρας, που<BR>
είχε παρασυρθή στην πράξη της από υπερβολικό έρωτα. Η ακουσία<BR>
δολοφόνος αυτοκτονεί και ο Ηρακλής, πριν πεθάνη, μαθαίνει πώς<BR>
είναι αθώα. Η μετάφραση οφείλεται στον Άριστο Καμπάνη.</p>

<p>Φιλοκτήτης: Ο Νεοπτόλεμος, για να πάρη στην κατοχή του τα πατρικά<BR>
όπλα από τον Φιλοκτήτη, ύστερα από χρησμό, στην αρχή<BR>
μεταχειρίζεται δόλο, όπως τον είχε συμβουλέψει ο Οδυσσέας.<BR>
Συγκινημένος, όμως, από τη γενναιοψυχία του ήρωα, μετανοεί,<BR>
φανερώνει την απάτη και παραιτείται από τα σχέδια του. Ο Ηρακλής<BR>
που παρουσιάζεται σαν από μηχανής Θεός, συμβιβάζει τα πράγματα<BR>
και δίδει τη γνωστή από τον Όμηρο λύση.</p>

<p>Αίας: Αναφέρεται στον ομηρικό ήρωα, που παρεφρόνησε, κατά θείαν<BR>
βουλήν, για την αλλαζονία του. Συνερχόμενος ο ήρωας και νιώθοντας<BR>
ντροπή, αυτοκτονεί. Ύστερα από επέμβαση του αδελφού του Τεύκρου<BR>
και του αντιπάλου του Οδυσσέα κηδεύεται με μεγάλη λαμπρότητα για<BR>
τον ηρωισμό του και την άλλη του αγαθότητα. Η μετάφραση ανήκει<BR>
στον Κ. Βάρναλη.</p>

<p>Οιδίπους επί Κολωνώ: το τελευταίο από τα δράματα του Σοφοκλέους.<BR>
Παρουσιάζει τις τελευταίες περιπέτειες του Οιδίποδος και κλείνει<BR>
με τον θάνατο του στον Κολωνό. Η γενική έξαρση, ο λυρισμός, η<BR>
εξύμνηση των Αθηνών, το μεγαλείο του ήρωα που πεθαίνει,<BR>
αναδεικνύουν το δράμα αυτό ως ένα από τα αριστουργήματα του<BR>
παγκοσμίου θεάτρου. Η μετάφραση του Ηλία Βουτιερίδη.</p>

<p>ΑΡΙΣΤΟΦΑΝΗΣ</p>

<p>Ο μέγιστος κωμικός και σατυριστής των ανθρωπίνων ελατωμάτων, ο<BR>
θαυμαστός ηθογράφος και δαιμόνιος επινοητής σκηνικής πλοκής. Με<BR>
λιτή και γυμνή φράση, προσιτή σε ανθρώπους με ώριμη σκέψη, ο<BR>
Αριστοφάνης είναι και παραμένει κυρίως ένας κατ’ εξοχήν<BR>
ηθικολόγος, που δεν προδίδει ποτέ τον υψηλό ποιητή. Οι κωμωδίες<BR>
του έχουν τόση γενικότητα και τόση ζωντάνια, που παραμένουν<BR>
πάντοτε επίκαιρες.</p>

<p>Οι Όρνιθες: Η κωμωδία αυτή αποτελεί σάτυρα της πολιτικής και<BR>
κοινωνικής διαφθοράς και σκώμμα εναντίον των θεωριών για<BR>
καινούργια πολιτεύματα. Ο μύθος πλέκεται γύρω από δύο αθηναίους<BR>
πολίτες που πάνε στα πουλιά για να ιδρύσουν εκεί μια νέα<BR>
πολιτεία. Μετάφραση ο Πολ. Δημητρακόπουλος.</p>

<p>Οι Βάτραχοι: Κωμωδία φιλολογικού θέματος, όπου γελοιοποιούνται<BR>
πολλοί από τους ποιητές και σατυρίζεται η κατάπτωση, που βλέπει ο<BR>
Αριστοφάνης στην τέχνη της εποχής του. Ο Ευριπίδης και ο Αισχύλος<BR>
παρουσιάζονται από σκηνής, κι ο δεύτερος ανακηρύσσεται ως ύπατος<BR>
τραγικός. 0ι υπαινιγμοί για καταχρήσεις και διαφθορά δίδουν στην<BR>
κωμωδία τεράστιο κοινωνικό ενδιαφέρον. Η μετάφραση έγινε από τον<BR>
Πολ. Δημητρακόπουλο.</p>

<p>Εκκλησιάζουσαι: Το έργο γελοιοποιεί την ιδεολογία για τις<BR>
γυναικείες ελευθερίες και τη χειραφέτηση της γυναίκας, και<BR>
σατυρίζει κυρίως τις τότε καινοφανείς θεωρίες περί κοινογαμίας<BR>
και κοινοκτημοσύνης. Η μετάφραση οφείλεται στον Πολ.<BR>
Δημητρακόπουλο.</p>

<p>Νεφέλες: Στο έργο του αυτό ο Αριστοφάνης διακωμωδεί τους<BR>
σοφιστές. Σαν σοφιστής παίρνεται κι ο Σωκράτης, γύρω από τον<BR>
οποίο δρουν και κινούνται θαυμάσιοι κωμικοί τύποι. Η υπεραπολογία<BR>
των αρχαίων ηθών και η επίθεση εναντίον της ανηθικότητας της<BR>
εποχής αποτελούν τον κύριο χαρακτήρα της κωμωδίας. Μετέφρασεν ο<BR>
Πολ. Δημητρακόπουλος.</p>

<p>Λυσιστράτη: Εδώ ο Αριστοφάνης επικρίνει, σατυρίζοντας με τον<BR>
τρόπο του, την πολεμομανία των Αθηναίων. Για να σταματήση ο<BR>
καταστρεπτικός Πελοποννησιακός Πόλεμος, οι γυναίκες απέχουν όλων<BR>
των συζυγικών καθηκόντων των, κι’ έτσι πλέκεται ένας κωμικώτατος<BR>
και σατυρικώτατος μύθος. Η μετάφραση έγινε από τον Πολ.<BR>
Δημητρακόπουλο.</p>

<p>Θεσμοφοριάζουσες: Μια σάτυρα μ’ εξαιρετικά ευφυή πλοκή, που<BR>
στρέφεται εναντίον του Ευριπίδου, τον οποίο παρουσιάζει, για να<BR>
σωθή από τις γυναίκες ο πεθερός του, να καταφεύγη στη βοήθεια δύο<BR>
γύναιων. Μεταφραστής Μ. Αυγέρης.</p>

<p>Ειρήνη: Σατυρίζει την πολυπραγμοσύνη και τη φιλοπόλεμην τάση των<BR>
Αθηναίων όσο και των άλλων Ελλήνων. Με κωμικώτατη και, κυρίως,<BR>
συμβολική πλοκή, βγαίνει στο φως η θαμμένη από τους θεούς Ειρήνη,<BR>
για να εξυμνηθούν αμέσως τα αγαθά της. Η μετάφραση έγινε από τον<BR>
Μ. Αυγέρη.</p>

<p>Σφήκες: Στην κωμωδία του αυτή ο Αριστοφάνης σατυρίζει τη μανία<BR>
που είχαν οι Αθηναίοι για δικαστήρια και δίκες κ’ επί πλέον<BR>
παρουσιάζουν τα ηθικά και κοινωνικά άτοπα της τότε δικαστικής<BR>
καταστάσεως. Οι ίδιοι οι δικαστές, που παρουσιάζονται ως χορός<BR>
Σφηκών, ενώ δήθεν υπερασπίζουν διακωμωδούν τους δικαστικούς<BR>
θεσμούς. Η ζωντανή έμμετρος μετάφραση έγινε από τον Μ. Αυγέρη.</p>

<p>Αχαρνής: Χορός, που τον αποτελούν Αχαρνείς χωριάτες, επικρίνει<BR>
τους ρήτορες και τους πολιτικούς σαν αίτιους του Πελοποννησιακού<BR>
πολέμου και την καταστρεπτική για την Αθήνα φιλόδοξη πολιτική. Τα<BR>
επεισόδια του έργου είναι από τα ευφυέστερα της αρχαίας κωμωδίας<BR>
και δίδουν μια ζωντανή εικόνα του τότε αστικού βίου. Μεταφραστής<BR>
ο Μ. Αυγέρης.</p>

<p>Ιππής: Στην κωμωδία τούτη καυτηριάζει δηκτικώτατα ο δημοκόπος<BR>
Κλέων, πρώην βυρσοδέψης, και η στρατηγία του στην Πύλο. Ο χορός<BR>
του έργου αποτελείται από μέλη της τάξεως των Ιππέων, γιατί η<BR>
τάξη αυτή ακριβώς είχε καταδικάσει άλλοτε τον Κλέωνα για<BR>
δωροδοκία. Αλλά το έργο σατυρίζει και πολλά άλλα από τότε<BR>
πολιτικά και κοινωνικά ήθη των Αθηναίων. Η μετάφραση, έμμετρη,<BR>
οφείλεται στον Μ. Αυγέρη.</p>

<p>Πλούτος: Η, χωρίς αμφιβολία, παραστικώτερη κωμωδία τούτη του<BR>
Αριστοφάνη, περιστρέφεται γύρω από ένα γενικώτερο θέμα. Ένας<BR>
γέρος ενάρετος και φτωχός, συμμορφούμενος με χρησμό, συναντά τον<BR>
Πλούτο, τυφλό. Θεραπεύοντάς τον γίνεται πλούσιος, όπως και άλλοι<BR>
ενάρετοι, γιατί είχε αποκατασταθή η πρέπουσα τάξη κι’ είχε<BR>
σταματήσει η ανηθικότητα που κυριαρχούσε πριν, όταν ο Πλούτος<BR>
ήταν τυφλός. Ολόκληρη η πλοκή διαπνέεται από καυστικώτατη σάτυρα.<BR>
Μεταφραστής ο Μ. Αυγέρης.</p>

<p>ΛΟΥΚΙΑΝΟΣ</p>

<p>Κομψός στο ύφος, πυρρωνιστής στην σκέψη, σκώπτης και χαριτολόγος,<BR>
ο Λουκιανός συμπερίλαβε στις διηγήσεις του, στους διάλογους του,<BR>
θεών, ανθρώπων και νεκρών, και στις ποικίλες άλλες μελέτες του<BR>
ολόκληρο τον αρχαίο κόσμο. Την αδρά και φιλολογικώς άρτια<BR>
μετάφραση του Λουκιανού, εφάμιλλη στο ύφος και στην κομψότητα με<BR>
το πρωτότυπο, την οφείλουμε στον Ιωάννη Κονδυλάκη. Έργο αυτόχρημα<BR>
κλασικό, που δεν πρέπει να λείπη από καμιά βιβλιοθήκη, η<BR>
μετάφραση τούτη του Κονδυλάκη αποτελεί, χωρίς αμφιβολία, μιαν από<BR>
τις ωραιότερες προσφορές στην νεοελληνική λογοτεχνία και γλώσσα.</p>

<p>***</p>

<p>Άπαντα</p>

<p>ΤΟΜΟΣ Α’. Όνειρο ή Λουκιανού βίος. -Προς εκείνον που είπε: είσαι<BR>
Προμηθέας στα έργα σου. - Πλοίον ή ευχές, - Περί πένθους.- Τίμων<BR>
ο μισάνθρωπος. - Εγκώμια μυίγας. - Θεών διάλογοι. - Κρίσεις Θεών.<BR>
- Προς Νιγρίνον επιστολή. - Νιγρίνος ή περί φιλοσοφικού<BR>
χαρακτήρος. - Δίκη φωνηέντων.</p>

<p>Τόμος Β’ Διάλογοι θαλασσίων Θεών. - Αλκυών ή περί μεταμορφώσεως.<BR>
Προμηθεύς ή Καύκασος. - Νεκρικοί διάλογοι. - Μένιππος ή<BR>
νεκρομαντεία. - Φιλοψευδής ή απιστών. - Πώς πρέπει να γράφεται η<BR>
Ιστορία.</p>

<p>Τόμος Γ’ Αληθινή Ιστορία. - Τυραννοκτόνος. -  Αποκηρυττόμενος. -<BR>
Φάλαρις λόγος. -  Αλέξανδρος ή ψευδομάντις. - Ο Ηρακλής. - Ο<BR>
Διόνυσος. - Ψευδολογιστής.</p>

<p>Τόμος Δ’ Δις κατηγορούμενος ή Δικαστήρια. -  Περί παρασίτου. -<BR>
Ανάχαρσις. - Προς τον απαίδευτον και πολλά βιβλία αγοράζοντα. –<BR>
Ότι δεν πρέπει να πιστεύωμεν εύκολα την διαβολήν. - Ζευς<BR>
ελεγχόμενος. - Ρητόρων διδάσκαλοι. - Ικαρομένιππος ή Υπερνέφελος.</p>

<p>Τόμος Ε’ Ιππίας ή περί του λουτρού. - Μακρόβιοι. - Ο θάνατος του<BR>
Περεγρίνου. - Οι δραπέται. - Περί του ηλέκτρου ή των κύκνων. –<BR>
Περί του οίκου. - Πατρίδος εγκώμιον. - Περί των διψάδων. - Περί<BR>
ορχήσεως. - Ευνούχος. - Βίος Δημώνακτος. -  Διάλεξις με τον<BR>
Ησίοδον. - Χάρων ή επισκοπούντες.</p>

<p>Τόμος ΣΤ’ Εικόνες. - Υπέρ των εικόνων. - Εταιρικοί διάλογοι. -<BR>
Όνειρος ή αλεκτρυών. - Συμπόσιον ή Λαπίθαι. - Θεών Εκκλησία, -<BR>
Βίων πράσις. - Αλιεύς. - Ψευδοσοφιστής. - Περί Συρίης Θεού. -<BR>
Ζευς τραγωδός.</p>

<p>ΕΠΙΚΤΗΤΟΣ</p>

<p>Οι αντιλήψεις για τον κόσμο, για τον άνθρωπο, για την ηθική του<BR>
περιφήμου στωικού φιλοσόφου συγκεντρωμένες στο «Εγχειρίδιο» του,<BR>
σε αριστοτεχνική μετάφραση του Άριστου Καμπάνη.</p>

<p>ΘΕΟΦΡΑΣΤΟΣ</p>

<p>Χαρακτήρες: Το κατ’ εξοχήν ηθικογραφικό και ψυχολογικό τούτο έργο<BR>
του συγγραφέα και φιλοσόφου, που παράμεινε πρότυπο στο είδος του,<BR>
αποτελεί μια περιγραφή και, ταυτόχρονα, μια σάτυρα κοινωνικών και<BR>
ατομικών κακιών και ελαττωμάτων. Η μετάφραση, πιστή στο πρωτότυπο<BR>
και ζωντανή, του Μαρίνου Σιγούρου.</p>

<p>ΘΕΟΚΡΙΤΟΣ</p>

<p>Ειδύλλια: Ο κοντινώτερος και συγγενικώτερος μας από τους αρχαίους<BR>
ποιητές, υμνητής του έρωτα και της φύσης, που το έργο του, στο<BR>
σύνολό του, έχει πολλές ομοιότητες και αναλογίες με τη δημοτική<BR>
μας ποίηση. Τα σωζόμενα ποιήματα του, βουκολικά, ερωτικά, μίμοι,<BR>
επιγράμματα, διαπνέονται από ζωή κι ομορφιά, που μας προσφέρουν<BR>
μια ζωντανή εικόνα του αρχαίου βίου με εκπληκτική<BR>
νεωτεριστικότητα. Η μετάφραση έμμετρη, του Ιωάν. Πολέμη.</p>

<p>ΗΡΟΔΟΤΟΣ</p>

<p>Πατέρας της Ιστορίας ωνομάστηκε ο Ηρόδοτος, που η πιστοποιημένη<BR>
κι από άλλες πηγές ακρίβεια των όσων εκθέτει αμιλλάται προς τη<BR>
γοητεία του ύφους του.</p>

<p>Μούσες: Στο θαυμάσιο έργο του, τις «Μούσες», μας ιστορεί τη ζωή<BR>
των αρχαίων Ασιατικών εθνών, διαφόρων βαρβάρων λαών, της Αιγύπτου<BR>
και της Ελλάδος μέχρι των Μηδικών Πολέμων. Οι εθνικοί και<BR>
θρησκευτικοί μύθοι, που αναφέρει, οι περιγραφές των τόπων και των<BR>
ηθών και εθίμων, καθώς και τα διάφορα επεισόδια που περεμβάλλει<BR>
στις ιστορίες των λαών προσθέτουν άφθαστη ομορφιά στο βιβλίο, για<BR>
αυτό οι αρχαίοι έδωσαν τα ονόματα των εννέα Μουσών στα εννέα<BR>
κεφάλαια του. Η μετάφραση έγινε από τον Σκαλίδη και μ’ έλεγχο του<BR>
Ι. Ζερβού, Τόμοι τέσσερις.</p>

<p>ΘΟΥΚΥΔΙΔΗΣ</p>

<p>Πελοποννησιακός Πόλεμος: Η αμερόληπτη ακρίβεια, η βαθυστόχαστη<BR>
κριτική, η συντομία και λιτότητα του λόγου και τ’ αδρά του<BR>
νοήματα, ανάδειξαν τον Θουκυδίδη ως τον κορυφαίο ιστορικό του<BR>
κόσμου όλων των εποχών. Στο μοναδικό έργο του μας εξιστορεί με<BR>
θαυμάσιο τρόπο τον μακροχρόνιο εμφύλιο πόλεμο των Ελλήνων, που<BR>
αποτέλεσμα του υπήρξε η ανεπανόρθωτη εξασθένιση της Ελλάδος.<BR>
Ανατρέχοντας στα απώτατα αίτια, ο Θουκυδίδης εξηγεί τα σχετικά με<BR>
την ανάπτυξη του Ελληνισμού από τους αρχαιοτάτους χρόνους,<BR>
περιγράφει τη σύσταση και την ζωή των Πολιτειών - Κρατών,<BR>
δίδοντας μας έτσι μιαν άρτια εικόνα της ζωής των Ελλήνων. Η<BR>
μετάφραση έγινε από τον Ι. Ζερβά. Τόμοι τέσσερις.</p>

<p>ΠΛΟΥΤΑΡΧΟΣ</p>

<p>Παράλληλοι Βίοι : Ο τελειότερος και σημαντικώτερος από τους<BR>
τελευταίους Έλληνες κλασικούς, για το ύφος, το απέραντο της<BR>
σοφίας του και των γνώσεών του και την αδρότητα της σκέψης του.<BR>
Ιστορικός, ηθικολόγος και φιλόσοφος, στο έργο του συμπεριέλαβε<BR>
αμύθητο πλούτο γνώσεων, δοξασιών και γεγονότων όλου του αρχαίου<BR>
ελληνικού και ρωμαϊκού κόσμου μέχρι των χριστιανικών χρόνων.<BR>
Στους «Παραλλήλους Βίους» του δεν βιογραφεί απλά, παρά κρίνει και<BR>
συγκρίνει την ιστορία μεγάλων Ελλήνων και Ρωμαίων ανδρών,<BR>
περιλαμβάνοντας ταυτόχρονα κι όλα τα σχετιζόμενα μ’ αυτούς και<BR>
την εποχή τους γεγονότα, ολόκληρη σχεδόν την πολιτική και<BR>
κοινωνική και, εν μέρει, την πνευματική ζωή της Ελλάδος και της<BR>
Ρώμης. Έτσι, οι Παράλληλοι Βίοι» του αποτελούν μιαν αισθητικά<BR>
δοσμένη φιλοσοφική εγκυκλοπαίδεια της ελληνικής και ρωμαϊκής<BR>
ιστορίας. Η μετάφραση έγινε από τον Αλέξανδρο Ραγκαβή. Ολόκληρο<BR>
το έργο θα κυκλοφορήση σε 10 τόμους.</p>

<p>ΔΗΜΟΣΘΕΝΗΣ</p>

<p>Ο Δημοσθένης θεωρείται ως ο μεγαλύτερος ρήτορας του κόσμου κ’ οι<BR>
λόγοι του είναι το τελειότερο υπόδειγμα ρητορικής τέχνης. Οι<BR>
λόγοι τούτοι, δυνατοί και κυριολεκτούντες, ακαταμάχητοι στην<BR>
επιχειρηματολογία τους, είναι αληθινά καλλιτεχνήματα στοχασμού κ’<BR>
έκφρασης.</p>

<p>Ο περί του στεφάνου λόγος : «Ο περί του στεφάνου λόγος» είναι<BR>
απολογία του πολιτικού του βίου. Περιέχει τόσον μεγάλο πλούτο σ’<BR>
έξαρση και ρητορικά σχήματα, που μπορεί ν’ αποτελέση πρότυπο για<BR>
την διδασκαλία της ρητορικής τέχνης.</p>

<p>Οι τρεις Ολυνθιακοί: Στους «Τρεις Ολυνθιακούς» του εκθέτει,<BR>
αποκαλύπτοντας την έτσι στους Αθηναίους, την πολιτική και τους<BR>
σκοπούς του Φιλίππου, του Βασιλιά της Μακεδονίας, επικρίνοντας<BR>
τους ταυτόχρονα για την αδράνεια τους. Οι «Τρεις Ολυνθιακοί»<BR>
κρίνονται σαν οι κατ εξοχήν πολιτικοί λόγοι του μεγάλου αθηναίου<BR>
ρήτορα.</p>

<p>Οι Τέσσαρες Φιλιππικοί: Αντίθετα, οι «Τέσσαρες Φιλιππικοί» του<BR>
αποτελούν δριμύτατην επίθεση εναντίον του Φιλίππου και ταυτόχρονα<BR>
πρόκληση σε άμεση εναντίον του ενέργεια των Αθηνών και των άλλων<BR>
ελληνικών-Πολιτειών-Κρατών. Οι μεταφράσεις των λόγων του<BR>
Δημοσθένους, ακριβείς, διατηρούν όλη τη δύναμη και τη ζωντάνια<BR>
του πρωτοτύπου κι οφείλονται στον Ν, Γκινόπουλο. Τόμοι τρεις.</p>

<p>
ΟΜΗΡΟΣ</p>

<p>
Τα μέγιστα κι ανυπέρβλητα ποιητικά μνημεία της παγκοσμίου σκέψεως<BR>
αποτελούν τα δύο αριστουργηματικά έπη, η «Ιλιάδα» και η<BR>
«Οδύσσεια», του Ομήρου. Ό,τι δημιούργησαν οι αρχαίοι πολιτισμοί<BR>
της Ανατολής σε γνώσεις, θρησκευτικές δοξασίες, μύθους και<BR>
σύμβολα, σε ηθικές αντιλήψεις και σε τέχνη, πολλαπλασιασμένα από<BR>
την πλούσια ελληνική διανόηση και διυλισμένα από την καθαρή και<BR>
λεπτή ελληνικήν αισθητική, κατάληξαν στον Όμηρο, σαν απόσταγμα<BR>
ποίησης, πλαστικότητας και κάλλους. Έτσι τα δύο ομηρικά έπη<BR>
αποτελέσανε και παραμείναν έκτοτε δυο αστείρευτες πηγές κάθε<BR>
τέχνης, ιδανικά κι άφθαστα πρότυπα για κάθε ποίηση.</p>

<p>Ιλιάς: Το κυρίως ηρωικό έπος. Βασίζεται στη φιλονεικία μεταξύ<BR>
Αγαμέμνονος και Αχιλλέως, περιγράφει όλα τ’ αποτελέσματα και τις<BR>
επιπτώσεις που είχε στην τρωικήν εκστρατεία κι ανατρέχει,<BR>
επεισοδιακά, σ’ όσα προηγήθηκαν της εκστρατείας και στην εν γένει<BR>
ελληνική μυθολογία. Θεοί, ήρωες, παραδόσεις, περιπέτειες,<BR>
περιγραφές, αποτελούν στην «Ιλιάδα» έναν κόσμο που κινείται και<BR>
ζη μ’ όλη την ενάργεια της αλήθειας και μέσα στο άπλετο φως της<BR>
πιο υψηλής ποίησης. Η μετάφραση ρυθμική, και πιστή, του Ι.<BR>
Ζερβού. Τόμοι τέσσερις.</p>

<p>Οδύσσεια: Το πολυσύνθετο και πολυμερές έπος αυτό του Ομήρου<BR>
διηγείται την δεκάχρονη περιπλάνηση του Οδυσσέα, ύστερα από τον<BR>
τρωικό πόλεμο, επιστρέφοντας στην Ιθάκη. Οι πολιτισμοί, οι<BR>
θρησκείες, η Ιστορία, τα ήθη των τότε λαών, καθώς και των<BR>
μυθολογουμένων, περιλαμβάνονται και συμπλέκονται στην<BR>
αριστουργηματική, περιπετειώδη αφήγηση. Η έμμετρη μετάφραση, από<BR>
τις κλασικές πια της νεοελληνικής γραμματολογίας, έγινε από τον<BR>
Ιάκωβο Πολυλά. Το έργο θα κυκλοφορήση σε τέσσερις τόμους.</p>

<p>ΑΡΙΣΤΟΤΕΛΗΣ</p>

<p>Ο πολυσχιδέστερος κ' εγκυκλοπαιδικώτερος από τους φιλοσόφους όλων<BR>
των εποχών, που το έργο του υπήρξεν η βάση ολόκληρης της νεώτερης<BR>
επιστήμης και φιλοσοφίας.</p>

<p>***</p>

<p>Ηθικά Νικομάχεια: Πρόκειται για το πιο νεωτεριστικό έργο του<BR>
μεγάλου φιλοσόφου. Στα «Ηθικά Νικομάχεια» εξετάζονται, αναλύονται<BR>
και διατυπώνονται από θεωρητικής και, ταυτόχρονα, πρακτικής<BR>
απόψεως, οι αρχές της κοινωνικής και της ατομικής ηθικής. Η<BR>
μετάφραση φιλολογική και σαφής, έγινε από τον Κ. Ζάμπα. Τόμοι<BR>
δύο.</p>

<p>Περί ψυχής:	Στο πολυφημισμένο τούτο έργο του ο Αριστοτέλης<BR>
διατύπωσε τις μεταφυσικές θεωρίες του για την ψυχή, βασίζοντας<BR>
τις στα δεδομένα του φυσικού κόσμου και του ορθού λόγου. Οι<BR>
αντιλήψεις του υπήρξαν η αφετηρία των περισσοτέρων από τα νεώτερα<BR>
μεταφυσικά συστήματα. Η μετάφραση οφείλεται στον Π. Γρατσιάτο.</p>

<p>Μικρά φυσικά: τα πορίσματα των πριν απ’ αυτόν φυσικών και<BR>
φιλοσόφων και κυρίως τα συμπεράσματα της κολοσσιαίας προσωπικής<BR>
εργασίας του διατύπωσεν ο Αριστοτέλης στο έργο του αυτό. Έργο<BR>
βαθύτατο και διαφωτιστικό των τότε φυσικών και βιολογικών<BR>
γνώσεων. Η μετάφραση, με φιλολογική ακρίβεια και σαφήνεια,<BR>
οφείλεται στον Π. Γρατσιάτο.</p>

<p>Αθηναίων Πολιτεία : Ιστορία πολιτική και πολιτειακή των Αθηνών,<BR>
το κυριώτερο από το μεγάλο περί πολιτευμάτων έργο του<BR>
Αριστοτέλους. Στην Ιστορία τούτη θαυμάζεται ιδιαίτερα η λιτότητα<BR>
και η οικονομία του έργου. Η μετάφραση έγινε από τον Ι. Ζερβό.</p>

<p>ΞΕΝΟΦΩΝ</p>

<p>Λαξευτής του λόγου, χαρακτηριζόμενος κυρίως για την σαφήνειά του,<BR>
την λιτότητα και την περιγραφικότητά του, ο Ξενοφών αποτελεί<BR>
υπόδειγμα της Αττικής καλλιέπειας κ’ είναι ένας από τους<BR>
μεγαλύτερους ιστορικούς και ηθικολόγους της παγκοσμίου<BR>
γραμματολογίας.</p>

<p>***</p>

<p>Απομνημονεύματα : τα «Απομνημονεύματα» του Ξενοφώντος είναι η<BR>
περίληψη της διδασκαλίας του Σωκράτους, του οποίου επίσης υπήρξεν<BR>
μαθητής, κι αναφέρονται κυρίως στις ηθικές αντιλήψεις του μεγάλου<BR>
φιλοσόφου. Η μετάφραση έγινε από τον Κ. Βάρναλη.</p>

<p>Κύρου Ανάβασις: Ιστορία της εκστρατείας του Κύρου του νεωτέρου<BR>
και κυρίως η αφήγηση της επιστροφής των δέκα χιλιάδων Ελλήνων υπό<BR>
την στρατηγία του Ξενοφώντος. Η περιγραφή των χωρών και των λαών<BR>
της Ασίας επιτείνει την ζωηρότητα του ύφους και το ενδιαφέρον της<BR>
ιστορικής αφήγησης. Μετάφραση Δ. Αναστασοπούλου του Αθηναίου.<BR>
Τόμοι τρεις.</p>

<p>ΠΛΑΤΩΝ</p>

<p>Στους θαυμάσιους διαλόγους του ο Πλάτων απέδωσε την διδασκαλία<BR>
του Σωκράτους και διατύπωσε εξαιρετικής γενικότητας δικές του<BR>
θεωρίες για τον κόσμο και για τον άνθρωπο, για την ψυχή και για<BR>
τον νου, για την πολιτεία και για την ηθική, επηρεάζοντας<BR>
βαθύτατα τον Χριστιανισμό και τις ηθικές και κοινωνικές<BR>
αντιλήψεις των νεωτέρων χρόνων ως τις μέρες μας. Οι διάλογοι του<BR>
αποτελούν άρτια εγκυκλοπαιδική διδασκαλία της αρχαίας σοφίας, κ’<BR>
έχουν τόση φυσικότητα, περιγραφή και χάρη, που μπορούν να<BR>
χαρακτηρισθούν κι ως φιλοσοφικά δράματα.</p>

<p>***</p>

<p>Φαίδων: Πρόκειται για υψηλή και βαθιά μελέτη περί ψυχής. Ο<BR>
Σωκράτης, ανάμεσα στους μαθητές του, στις τελευταίες ώρες της<BR>
ζωής του, διδάσκει με ηρεμία και γαλήνη τον θείο προορισμό του<BR>
ανθρώπου και φέρνει δυνατά επιχειρήματα για την ύπαρξη ζωής<BR>
ύστερ’ από τον θάνατο. Η λιτή δραματική αφήγηση του θανάτου του<BR>
Σωκράτους, με κώνειο, είναι από τις ωραιότερες σελίδες της<BR>
παγκοσμίου λογοτεχνίας. Η μετάφραση έγινε από τον Αρ. Χαροκόπο.</p>

<p>Κρίτων : Ο μεγάλος φιλόσοφος, παρακινούμενος από τον Κρίτωνα να<BR>
φύγη, για να μην υποστή την άδικη τιμωρία, αρνείται και εξηγώντας<BR>
τους λόγους διδάσκει γιατί και πώς πρέπει ν’ αγαπούμε και να<BR>
σεβώμαστε την πατρίδα και τους νόμους της. Μετάφραση Ν.<BR>
Γκινοπούλου.</p>

<p>Θεαίτητος: Από τα τελευταία έργα του Πλάτωνος. Σ’ αυτό ερευνώνται<BR>
τα σχετικά με την ανθρώπινη γνώση και καθορίζεται το τι είναι<BR>
επιστήμη. Η ενάργεια της σκέψης, η βαθύτητα του νοήματος και η<BR>
ακρίβεια της φιλοσοφικής διατύπωσης κάνουν τον «θεαίτητον» έναν<BR>
από τους εξοχώτερους πλατωνικούς διάλογους. Μετάφραση Κ. Ζάμπα.</p>

<p>Κρατύλος: Με βαθύτατη παρατηριτικότητα κ’ εύληπτη ανάλυση στον<BR>
διάλογο τούτο εξετάζεται το πώς δημιουργήθηκε η γλώσσα, για το<BR>
πώς πρέπει ν’ αποβλέπομε στη μουσική ετυμολογία των λέξεων και<BR>
ίσαμε ποιο σημείο είναι δυνατόν να χειραφετηθή η σκέψη από τις<BR>
ατέλειες της γλώσσας. Μετάφραση Κ. Ζάμπα.</p>

<p>Σοφιστής: Πρόκειται για εξαιρετικά τολμηρή φιλοσοφική έξαρση προς<BR>
εξακρίβωση των ορίων της ανθρωπίνης νοήσεως, γι’ αυτό και<BR>
θεωρείται ως η μεταφυσική του Πλάτωνος. Σ’ ό,τι αφορά στην λογική<BR>
του, είναι ο πιο πολύτροπος και οξύς από τους πλατωνικούς<BR>
διάλογους. Η μετάφραση έγινε από τον Κ. Ζάμπα.</p>

<p>Πολιτικός : Στον διάλογο τούτο αναλύεται φιλοσοφικά η ανθρώπινη<BR>
ενέργεια στην πράξη και τη θεωρία, κι ο συγγραφέας, χρησιμοποιώντας<BR>
έναν μύθο, παρουσιάζει άλλο είδος, πολιτεύματος για να υποδείξη<BR>
τις ατέλειες των υπαρχόντων πολιτευμάτων. Έτσι, ο διάλογος αυτός<BR>
αποτελεί την κατ’ εξοχήν κοινωνιολογική μελέτη του Πλάτωνος.<BR>
Μετάφραση Κ. Ζάμπα.</p>

<p>Χαρμίδης: 0 «Χαρμίδης» αποτελεί επισκόπηση της ηθικής, κ’<BR>
εξετάζει κυρίως το τι είναι σωφροσύνη, για να συμπεράνη ότι και<BR>
αυτή, όπως τόσες άλλες ηθικές αξίες, είναι σχετική και επομένως<BR>
απροσδιόριστος από πολλές απόψεις. Μετάφραση Άριστου Καμπάνη.</p>

<p>Ιππίας μείζων και ελάσσων: Στον «Ιππία μείζονα», ο Σωκράτης<BR>
φέρνει σε αντιφάσεις τον σοφιστή Ιππία, προκαλώντας τον να ορίση<BR>
το Ωραίον. Ερευνάται αν Ωραίον είναι το πρέπον ή το χρήσιμο ή το<BR>
ικανό ή, γενικώτερα ακόμη, αν το Ωραίον είναι το αίτιο του αγαθού<BR>
ή, πιο θετικά, αυτό που ευχαριστεί την δράση και την ακοή. Όλους<BR>
τους ορισμούς αυτούς, ο Σωκράτης τους ελέγχει ως αυτοτελείς,<BR>
υποδεικνύοντας εντούτοις ως κάτι ευχάριστο κ’ επαρκή για τον νου<BR>
μια τέτοια πολλαπλή και διαφορότροπη επισκόπηση των γενικών<BR>
ζητημάτων. Σε παρόμοιο συμπέρασμα καταλήγει κι ο «Ιππίας<BR>
ελάσσων», ερευνώντας όμως κάτι άλλο: αν και κατά πόσον η αλήθεια<BR>
διαφέρει από το ψέμμα. Μετάφραση Κ. Ζάμπα.</p>

<p>Φαίδρος: Περιμάχητος διάλογος, που από την αρχαιότητα κιόλας πότε<BR>
προκαλούσε τον έπαινο και πότε την επίκριση για τις παράτολμες<BR>
περί ηθικής ιδέες του, οι οποίες αναπτύσσονται τεχνικώτατα και με<BR>
παραστατικό λυρισμό. Πραγματεύεται τον έρωτα, το κάλλος και όλα<BR>
τ’ ανάλογα ψυχικά συναισθήματα, αντικρούοντας και συμπληρώνοντας<BR>
έναν σχετικό λόγο του Λυσίου κι αποδείχνοντας, ταυτόχρονα, πως η<BR>
ρητορική μόνο με τη φιλοσοφία μπορεί ν’ αναχθή σε τέχνη. Μετάφρ.<BR>
Κ. Γούναρη.</p>

<p>Αλκιβιάδης Α’ Αλκιβιάδης Β’ : η αυτοεπίγνωση, το «γνώθι σαυτόν»,<BR>
κι ακόμη βαθύτερα η θεώρηση του εσωτερικού κόσμου μας τίθεται<BR>
στον Αλκιβιάδη σαν αφετηρία και βάση της εξύψωσης του ανθρώπου.<BR>
Αφού διευκρινισθή πρακτικά, ότι χωρίς την αυτεπίγνωση δεν έχουμε<BR>
ορθή αντίληψη του δικαίου και του οφελίμου, μετά γενικεύεται η<BR>
ιδέα της αυτοεπίγνωσης και η ωφέλεια που έχουμε απ’ αυτήν<BR>
παρουσιάζεται σαν εκείνο που κατ’ εξοχήν τελειοποιεί τον άνθρωπο<BR>
και που τον εξυψώνει προς το θείο. Έτσι, οι αντιλήψεις του<BR>
διαλόγου τούτου είναι ο πυρήνας, μπορεί να πη κανείς, της<BR>
Νεοπλατωνικής Φιλοσοφίας. Ο συναπτόμενος διάλογος «Αλκιβιάδης Β’»<BR>
ξεκινώντας από τ’ ότι οι άνθρωποι προσεύχονται για να ζητήσουν<BR>
πολλές φορές επιβλαβή πράγματα, καταλήγει στ’ ότι αγνοούμε το τι<BR>
είναι το ωφέλιμο και τι το αγαθό. Η μετάφραση του Ν. Καζαντζάκη.</p>

<p>Ίππαρχος, Οι αντεραστές: στον πρώτο από τους δυο αυτούς<BR>
διαλόγους, τον «Ίππαρχο», ερευνάται τι είναι η αγάπη του κέρδους<BR>
και, πιο γενικά, η τάση του ανθρώπου να ωφεληθεί από τον διπλανό<BR>
του και να επικρατήση, και κατά πόσο μια τέτοια τάση είναι<BR>
βλαβερή και άδικη. Αφού αποδειχθή η σχετικότητα των παρομοίων<BR>
αντιλήψεων, συμπεραίνεται ότι η φιλοκέρδεια είναι μια φυσική<BR>
ανθρώπινη ροπή. Στους «αντεραστές» εξετάζεται τι είναι φιλοσοφία<BR>
και κατά πόσον και πώς ωφελεί, κατακρίνονται δε αυτοί που την<BR>
απλή πολυμάθεια την παρουσιάζουνε σαν σοφία.</p>

<p>Ερυξίας, Αξίοχος, Αλκυών : Στον πρώτο από τους τρεις αυτούς<BR>
διαλόγους ερευνάται τι είναι πλούτος και κατά πόσον μπορεί να<BR>
είναι ωφέλιμος στον άνθρωπο. Στον δεύτερο, τον «Αξίοχο», γίνεται<BR>
επισκόπηση της εσώτερης πίστης που έχει ο άνθρωπος για την ψυχή<BR>
και η πίστη τούτη προβάλλεται έμμεσα σαν εκμηδένιση του φόβου του<BR>
θανάτου. Στην «Αλυόνα», ποιητικά και με κάποιον μυστικισμό,<BR>
ερμηνεύεται η μεταμορφωτική δύναμη της ύλης της φύσεως. Η<BR>
μετάφραση έγινε από τον Γ. Μάνεση.</p>

<p>Παρμενίδης: Ο Παρμενίδης και ο Ζήνων ο Ελεάτης υποστηρίζουν<BR>
δογματικά το ενιαίο του σύμπαντος, αποδείχνοντας με πλήθος<BR>
μεταφυσικούς ισχυρισμούς το αδύνατο της πολλαπλότητας των όντων.<BR>
Μα ο Σωκράτης, με αλλεπάλληλες ερωτήσεις τους φέρνει σε<BR>
αντιφάσεις, για να προκύψη τελικά ως βαθύτερο συμπέρασμα του<BR>
διαλόγου, η σχετικότητα των ανθρωπίνων γνώσεων και το σφαλερό<BR>
κάθε δογματικής θεωρίας.</p>

<p>Συμπόσιον: Σε συμπόσιο, όπου γιορτάζεται η νίκη του πλουσίου<BR>
δραματικού ποιητού Αγάθωνος, οι συνδαιτυμόνες αποφασίζουν να<BR>
εγκωμιάσουν, κάθε ένας χωριστά, τον έρωτα. Τελευταίος μιλεί ο<BR>
Σωκράτης για να ορίση ότι ο έρωτας, όπως τον εννοούν όλοι, είναι<BR>
η επιθυμία του ανθρώπου για την ομορφιά. Στην διήγηση του<BR>
περιλαμβάνει τον μύθο της γένεσης του Έρωτα, γεμάτον βαθύ και<BR>
υψηλόν μυστικισμό, και παρουσιάζει ιδεολογικά τον ερωτικό πόθο<BR>
σαν φιλοσοφική έφεση, ως τάση προς ευδαιμονία και, μαζί,<BR>
αθανασία. Ο ξαφνικός ερχομός του Αλκιβιάδη, μεθυσμένου, που<BR>
πειράζει φιλικά τον Σωκράτη, επιβεβαιώνει παραστατικά τη<BR>
σωκρατική ιδεολογία. Μεταφραστής ο Ν. Κουντουριώτης.</p>

<p>Ευθύδημος : Ο διάλογος αυτός αποτελεί σφοδρήν επίθεση και<BR>
επίκριση των αμφιγνωμιών, των σφαλερών συλλογισμών και της<BR>
κενότητας της σκέψης και των γνώσεων των σοφιστών, όχι τόσο των<BR>
επιφανών και φιλοσοφούντων, όσο των κοινών και ρητορευόντων.<BR>
Ορισμένοι υπαινιγμοί αφορούν στον Αντισθένη και στον Ισοκράτη.<BR>
Μεταφραστής ο Α. Χαροκόπος.</p>

<p>Μένων : Από τους πιο λιτούς πλατωνικούς διάλογους, που δείχνει,<BR>
εντούτοις, την ευρύτητα και την πολυμέρεια του μεγάλου φιλοσόφου.<BR>
Εξετάζει και αναλύει την αρετή, αν και κατά πόσον είναι έμφυτη<BR>
στον άνθρωπο. Η μαθηματικά διατυπωμένη σκέψη, η αλληλουχία και η<BR>
ακρίβεια των συλλογιστικών επιχειρημάτων καθώς και η οικονομία<BR>
του, που περιορίζει αυστηρά το θέμα του, πλησιάζουν τον διάλογο<BR>
αυτόν στην λεγομένη, κιόλας, θετική φιλοσοφία. Η μετάφραση έγινε<BR>
από τον Χαρίλαο Παπαντωνίου.</p>

<p>Θεάγης. Περί δικαίου. Περί αρετής : στον πρώτον από τους τρεις<BR>
αυτούς ους, ο Πλάτων εξετάζει το τι είναι σοφία και αν<BR>
μπορή να διδαχτή, και θέτει σαν βάση της μόρφωσης και της<BR>
επίδοσης του ανθρώπου την εσωτερική φυσική κλίση του. Στον<BR>
διάλογο τούτο γίνεται πολύς λόγος από τον Σωκράτη για το γνωστό<BR>
δαιμόνιό του. Στον δεύτερο ερευνάται αν η αντίληψη του δικαίου<BR>
είναι έμφυτη ή επίκτητη, και στον τρίτο αν μπορή να διδαχτή ή όχι<BR>
η αρετή, για να καταλήξη στο συμπέρασμα, ότι η αρετή είναι θείο<BR>
δώρο. Μετάφραση του Σ. Λιμπεροπούλου.</p>

<p>Φίληβος : Στην ερώτηση, πού βασίζεται το αγαθό, ο Φίληβος απαντά<BR>
προβάλλοντας την ηδονή κι ο Σωκράτης αντιπαραβάλλει τη φρόνηση. Κι<BR>
αφού δειχτή, ότι για τον άνθρωπο είναι σημαντικώτερη η φρόνηση,<BR>
ως κάτι πεπερασμένο και αντιληπτό συμπεραίνεται ότι ο συνδυασμός<BR>
φρονήσεως και αρετής οδηγεί στο αγαθό. Μετάφραση Κ. Ζάμπα.</p>

<p>Πρωταγόρας : Ύστερα από ωραία και ειρωνική περιγραφή των<BR>
επιδειχτικών και φαντασμένων τρόπων των σοφιστών, γίνεται<BR>
συζήτηση, ανάμεσα στον Σωκράτη και τον Πρωταγόρα, περί αρετής.<BR>
Επιδέξια φέρνοντας σε αδιέξοδο τον σοφιστή, ο Σωκράτης αποδείχνει<BR>
πως η αρετή είναι αυτοδίδαχτη κ’ ύστερα, μεταστρέφοντας τους<BR>
συλλογισμούς του την παρουσιάζει σαν αποτέλεσμα γνώσης. Μετάφραση<BR>
Α. Χαροκόπου.</p>

<p>Κριτίας : Αναφερόμενος στη μυθολογουμένη χώρα της Ατλαντίδος, της<BR>
οποίας μας δίδεται ποιητική και εξαιρετικά παραστατική περιγραφή,<BR>
ο Ελάτων διατυπώνει εδώ το ιδανικό, κατά την αντίληψή του<BR>
πολιτικό και κοινωνικό σύστημα: έναν συνδυασμό μοναρχίας και<BR>
ομοσπονδιακής οργάνωσης. Μετάφραση Α. Χαροκόπου.</p>

<p>Λάχης: Ο διάλογος αυτός θέτει σαν βάση ανατροφής την ανδρεία, κι<BR>
από ηθική κι από υλική άποψη. Εξετάζοντας το τι είναι η ανδρεία<BR>
και μην καταλήγοντας σε κανέναν ορισμό, καταλήγει στο συμπέρασμα<BR>
ότι οι αρετές δεν μπορούν να καθοριστούν θεωρητικά και απόλυτα.<BR>
Μεταφραστής ο Άριστος Καμπάνης</p>

<p>Λύσις : Διάλογος μεταξύ Σωκράτους και ωραίων εφήβων στην<BR>
παλαίστρα, που ερευνά τα σχετικά με την φιλία που αρμόζει στους<BR>
νέους απέναντι των μεγαλυτέρων τους και, πιο γενικά, την φιλία<BR>
σαν ατομική και κοινωνικήν αρετή. Μεταφραστής ο Άριστος Καμπάνης.</p>

<p>Απολογία Σωκράτους: Το δράμα της δίκης και της καταδίκης του<BR>
Σωκράτους, και κυρίως η απλή και σοφή εξιστόριση της ζωής και της<BR>
διδασκαλίας του, όπως μας δίδεται από τον ίδιο το Σωκράτη, ενώ<BR>
απολογείται, σαν υπεράσπιση του εαυτού του κατά των κατηγόρων<BR>
του. Η μετάφραση έγινε από τον Αλ. Μωραϊτίδη.</p>

<p>Ευθύφρων: Στον διάλογο τούτο εξετάζεται και αναλύεται με βαθύτητα<BR>
φιλοσοφική και φιλελευθερισμό το τι είναι οσιότης, δηλαδή<BR>
ευσέβεια, αρετή και νομιμοφροσύνη. Επικρίνοντας την πρόληψη και<BR>
την κατά τύπους μόνον και παράδοσιν ευσέβεια, θέτει σαν αφετηρία<BR>
και γνώμονα της αληθινής ηθικής την έμφυτη και κατά συνείδησιν<BR>
ηθικότητα. Μετάφραση Αλ. Μωραϊτίδη.</p>

<p>Γοργίας: Συζήτηση του Σωκράτους με τον διάσημο σοφιστή της<BR>
αρχαιότητος Γοργία, που δίδασκε πως η τυπική μόρφωση - η<BR>
επιστημονική πολυμάθεια, όπως λέγεται σήμερα - αρκεί για ν’<BR>
αναδειχτή ένας άνθρωπος. Θέμα της συζητήσεως είναι, αν η ρητορική<BR>
πετυχαίνει να δώση την υπεροχή, πράγμα που αποκρούει ο Σωκράτης,<BR>
αποδείχνοντας πώς η αληθινή μόρφωση είναι αυτή που θεμελιώνεται<BR>
πάνω στην φιλοσοφία. Μετάφραση Αλ. Φιλαδελφέως.</p>

<p>Μενέξενος : Μοναδικός στο είδος του διάλογος, γιατί αποτελώντας<BR>
τάχα εγκώμιο για Αθηναίους που έπεσαν στον πόλεμο, γραμμένο από<BR>
την Ασπασία, στην πραγματικότητα δεν είναι παρά λεπτή κ’ ειρωνική<BR>
σάτυρα της φλύαρης ρητορείας και των ρητόρων της εποχής εκείνης,<BR>
των οποίων μιμείται με θαυμαστή τέχνη το ύφος και την<BR>
παραλογιζόμενη σοφιστεία. Η μετάφραση έγινε από τον Ι. Ζερβό.</p>

<p>Τίμαιος : Αποτελεί σύστημα μεταφυσικής φιλοσοφίας περί γενέσεως<BR>
του κόσμου και περί φύσεως του ανθρώπου, που παρουσιάζει πολλή<BR>
συγγένεια με τις θεωρίες των Πυθαγορείων. Ο Τίμαιος αναπτύσσει<BR>
βαθύτατες ιδέες για τον χαρακτήρα του κόσμου και ο Σωκράτης<BR>
διευκρινίζει, συντελώντας στην ενάργεια και την παραστικότητα του<BR>
πλατωνικού ύφους. Η μετάφραση έγινε από τον Π. Γρατσιάτο.</p>

<p>Ίων. Μίνως. Δημόδοκος. Σίσυφος. Κλειτοφών: Ο πρώτος από τους<BR>
διάλογους αυτούς ελέγχει την επιπόλαιη γνώση. Ο δεύτερος<BR>
αναφέρεται στις περί του δικαίου και της αρετής γενικές και<BR>
σχετικές αντιλήψεις. Ο «Δημόδοκος», ξεκινώντας από το ερώτημα, αν<BR>
και από ποιους πρέπει να ζητούμε συμβουλές, ανάγεται, πιο γενικά,<BR>
στην εξέταση του τρόπου και του ποιού της επίκτητης μόρφωσης. Ο<BR>
«Σίσυφος» αναλύει τι είναι πρακτική και τι θεωρητική σκέψη και<BR>
πόσον είναι ωφέλιμη. Ο «Κλειτοφών», τέλος επισκοπώντας τις περί<BR>
ηθικής αντιλήψεις, αποδείχνει τη σχετικότητά τους. Μεταφραστής ο<BR>
Ν. Καζαντζάκης.</p>

<p>Πολιτεία: Το πρωτοτυπώτερο και πλαστικώτερο από τα πλατωνικά<BR>
έργα, αποτελούμενο από δέκα βιβλία. Το πρώτο βιβλίο, που<BR>
αναφέρεται στην δικαιοσύνη, γίνεται η αφετηρία για να διατυπωθή<BR>
μετά η ιδέα του ιδανικού πολιτεύματος. Η οριζόμενη ισότητα<BR>
δικαιωμάτων των πολιτών, ο διακανονισμός ίσης εργασίας, η<BR>
κατανομή των πολιτών σε τρεις τάξεις, η εξίσωση ανδρών και<BR>
γυναικών, η κοινογαμία κ’ η κοινοκτημοσύνη, ο αποκλεισμός των<BR>
ποιητών, ο περιορισμός της αύξησης του πληθυσμού, οι πρωτόρρυθμες<BR>
γενικές αρχές του κοινωνικού και αστικού δικαίου, συνδυαζόμενες<BR>
σε οργανικό σύστημα στο έργο αυτό, αποτέλεσανε την αφετηρία<BR>
πολλών φιλοσοφικών, κοινονιωλογικών και πολιτικών θεωριών. Έτσι,<BR>
που και από την άποψη αυτή αποτελή ένα από τα σημαντικώτερα<BR>
δημιουργήματα της ανθρώπινης σκέψης. Η μετάφραση οφείλεται στον<BR>
Ιωάννη Γρυπάρη. Τόμοι τρεις.</p>

<p>Νόμοι και Επινομίς : Το πιο ώριμο από τα έργα του Πλάτωνος, σε<BR>
δώδεκα βιβλία. Ο διάλογος, στον οποίο δεν παρουσιάζεται πια,<BR>
διδάσκοντας ή ελέγχοντας, ο Σωκράτης, μα κάποιος ανώνυμος<BR>
Αθηναίος, δηλαδή ο Πλάτων, διεξάγεται κατά το διάστημα μιας<BR>
πορείας από την Κνωσσό ως το άντρο του Διός: μιας ημέρας. Στον<BR>
διάλογο παίρνουνε μέρος ο Λακεδαιμόνιος Μέγιλος, και ο Κρητικός<BR>
Κλεινίας, που εκπροσωπούν τα δύο περιφημότερα αρχαία πολιτεύματα,<BR>
το μινωικό και το σπαρτιατικό. Εδώ δε θα συναντήσουμε περιγραφές<BR>
χαρακτήρων και επεισόδια. Κάθε συζητητής παρουσιάζεται απλά σαν<BR>
εκπρόσωπος μιας ωρισμένης θεωρίας, για να διατυπωθή τελικά η<BR>
ώριμη φιλοσοφική αντίληψη του Πλάτωνος σε πολιτικό σύστημα,<BR>
επιδεχτικό εφαρμογής. Η «Έπινομίς», αποτελώντας συνέχεια των<BR>
«Νόμων» είναι ταυτόχρονα και μια επεξήγηση τους συχνά.<BR>
Μεταφραστής ο Κ. Ζάμπας. Τόμοι τέσσερις.</p>

<p>Επιστολές και Όροι: Οι αποδιδόμενες, από την αρχαιότητα κιόλας,<BR>
επιστολές στον Πλάτωνα, αναφέρονται στις φιλοσοφικές αντιλήψεις<BR>
του και δίδουν πλείστες όσες λεπτομέρειες για την ζωή του μεγάλου<BR>
φιλοσόφου. Με τις «Επιστολές» συνεκδίδονται και οι «‘Όροι», -<BR>
ερμηνεία, δηλαδή, ειδικών λέξεων και φιλοσοφικών όρων που<BR>
συναντούνται στα διάφορα έργα του Πλάτωνος.</p>

<p>ΧΡΗΜΑΤΙΣΤΗΡΙΟΝ ΤΟΥ ΒΙΒΛΙΟΥ</p>

<p>ΠΑΝΕΠΙΣΤΗΜΙΟΥ 36</p>

<p>(ΚΑΤΩ ΑΠΟ ΤΟΝ Ο.Τ.Ε.)</p>

<p>
</p>

<p>
Αίθουσα 1.000 τετραγωνικών μέτρων. Χιλιάδες είδη βιβλίων στις<BR>
μισές τιμές και με μεγάλες ΕΥΚΟΛΙΕΣ ΠΛΗΡΩΜΗΣ</p>

<p>
</p>

<p> Γ. ΛΑΔΙΑΣ & ΣΙΑ Ε.Π.Ε</p>

<p>Η σειρά των Αρχαίων Ελλήνων Συγγραφέων, των Εκδόσεων Φέξη, υπήρξεν<BR>
ένας σταθμός στα ελληνικά χρονικά. Για πρώτη φορά προσφερόταν<BR>
συστηματικά στο ελληνικό αναγνωστικό κοινό, η αρχαία ελληνική<BR>
σκέψη (ιστορία, φιλοσοφία, ποίηση, δράμα, δικανικός και πολιτικός<BR>
λόγος) σε δημιουργικές μεταφορές της, από τους άριστους<BR>
μεταφραστές του τόπου, στην πιο σύγχρονη μορφή που πήρε,<BR>
εξελισσόμενο, το γλωσσικό της όργανο. Ο Όμηρος, οι Τραγικοί κι ο<BR>
Αριστοφάνης, ο Ηρόδοτος, ο Θουκιδίδης, ο Πλάτων, ο Ξενοφών, ο<BR>
Αριστοτέλης, ο Θεόκριτος, ο Θεόφραστος, ο Επίκτητος, ο Πλούταρχος,<BR>
ο Λουκιανός κλπ προσφέρονται και σήμερα, στις κλασικές πια<BR>
μεταφράσεις των Πολυλά, Ραγκαβή, Μωραϊτίδη, Κονδυλάκη, Ποριώτη,<BR>
Γρυπάρη, Τανάγρα, Πολέμη, Καμπάνη, Καζαντζάκη, Βάρναλη, Αυγέρη,<BR>
Βουτιαρίδη, Ζερβού, Φιλαδελφέως, Τσοκόπουλου, Σιγούρου, Κ.<BR>
Χρηστομάνου κλπ. σε μια σύγχρονη σειρά εκδόσεων βιβλίου τσέπης,<BR>
πράγμα που επίσης γίνεται για πρώτη φορά, συστηματικά, στην<BR>
Ελλάδα.</p>

<p>Ιφιγένεια εν Αυλίδη : Μια από τις παθητικώτερες και καλύτερες<BR>
τραγωδίες του Ευριπίδη. Οι προσπάθειες του Αγαμέμνονος να σώση την<BR>
κόρη του, η συμπάθεια και κατανόηση του Μενελάου, που έρχονται<BR>
αργά, για το θύμα, η τολμηρή αντίσταση του Αχιλλέα εναντίον του<BR>
στρατού για να σωθή η μνηστή του, εντείνουν την δράση και την<BR>
τραγικότητα. Η λύση του δράματος δίδεται από τον από μηχανής θεόν.<BR>
Η μετάφραση, σε στίχους.</p>

<p>Η «ΒΙΒΛΙΟΘΗΛΗ ΦΕΞΗ ΑΡΧΑΙΩΝ ΕΛΛΗΝΩΝ ΣΥΓΓΡΑΓΕΩΝ» ΑΝΑΤΥΠΩΘΗΚΕ ΑΠΟ ΤΟ<BR>
ΧΡΗΜΑΤΙΣΤΗΡΙΟ ΤΟΥ ΒΙΒΛΙΟΥ<BR>
ΑΘΗΝΑΙ, ΠΑΝΕΠΙΣΤΗΜΙΟΥ 36<BR>
ΘΕΣΣΑΛΟΝΙΚΗ, ΤΣΙΜΙΣΚΗ 61</p>

<p>ΤΙΜΗ ΤΟΜΟΥ ΔΡΑΧΜΕΣ 10</p>

<p>
</p>

</BODY>
</HTML>

